<body>
<p class="centered"> Namo tassa bhagavato arahato sammāsambuddhassa</p>
<p class="nikaya">Khuddakanikāye</p>
<a name="kn12"></a>
<p class="book">Buddhavaṃsapāḷi</p>
<a name="kn12_1"></a>
<p class="chapter">1. Ratanacaṅkamanakaṇḍaṃ</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Brahmā <a name="T2.0405"></a><a name="M2.0299"></a><a name="V2.0287"></a><a name="P0.0001"></a> ca lokādhipatī sahampatī <span class="note">[sahampati (syā. kaṃ.)]</span>, katañjalī anadhivaraṃ ayācatha;</p>
<p class="gathalast">‘‘Santīdha sattāpparajakkhajātikā, desehi dhammaṃ anukampimaṃ pajaṃ’’.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sampannavijjācaraṇassa tādino, jutindharassantimadehadhārino;</p>
<p class="gathalast">Tathāgatassappaṭipuggalassa, uppajji kāruññatā sabbasatte.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">‘‘Na hete jānanti sadevamānusā, buddho ayaṃ kīdisako naruttamo;</p>
<p class="gathalast">Iddhibalaṃ paññābalañca kīdisaṃ, buddhabalaṃ lokahitassa kīdisaṃ.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">‘‘Na <a name="T2.0406"></a> hete jānanti sadevamānusā, buddho ayaṃ edisako naruttamo;</p>
<p class="gathalast">Iddhibalaṃ paññābalañca edisaṃ, buddhabalaṃ lokahitassa edisaṃ.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">‘‘Handāhaṃ <a name="M2.0300"></a><a name="V2.0288"></a> dassayissāmi, buddhabalamanuttaraṃ;</p>
<p class="gathalast">Caṅkamaṃ māpayissāmi, nabhe ratanamaṇḍitaṃ’’.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Bhummā mahārājikā tāvatiṃsā, yāmā ca devā tusitā ca nimmitā;</p>
<p class="gathalast">Paranimmitā yepi ca brahmakāyikā, ānanditā vipulamakaṃsu ghosaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Obhāsitā <a name="P0.0002"></a> ca pathavī sadevakā, puthū ca lokantarikā asaṃvutā;</p>
<p class="gathalast">Tamo ca tibbo vihato tadā ahu, disvāna accherakaṃ pāṭihīraṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sadevagandhabbamanussarakkhase, ābhā uḷārā vipulā ajāyatha;</p>
<p class="gathalast">Imasmiṃ <a name="T2.0407"></a> loke parasmiñcobhayasmiṃ <span class="note">[parasmiṃ cūbhaye (syā. kaṃ.)]</span>, adho ca uddhaṃ tiriyañca vitthataṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Sattuttamo anadhivaro vināyako, satthā ahū devamanussapūjito;</p>
<p class="gathalast">Mahānubhāvo satapuññalakkhaṇo, dassesi accherakaṃ pāṭihīraṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">So yācito devavarena cakkhumā, atthaṃ samekkhitvā tadā naruttamo;</p>
<p class="gathalast">Caṅkamaṃ <span class="note">[caṅkamaṃ tattha (sī.)]</span> māpayi lokanāyako, suniṭṭhitaṃ sabbaratananimmitaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Iddhī ca ādesanānusāsanī, tipāṭihīre bhagavā vasī ahu;</p>
<p class="gathalast">Caṅkamaṃ māpayi lokanāyako, suniṭṭhitaṃ sabbaratananimmitaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Dasasahassīlokadhātuyā, sinerupabbatuttame;</p>
<p class="gathalast">Thambheva dassesi paṭipāṭiyā, caṅkame ratanāmaye.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Dasasahassī <a name="T2.0408"></a> atikkamma, caṅkamaṃ māpayī jino;</p>
<p class="gathalast">Sabbasoṇṇamayā passe, caṅkame ratanāmaye.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tulāsaṅghāṭānuvaggā<a name="M2.0301"></a>, sovaṇṇaphalakatthatā;</p>
<p class="gathalast">Vedikā sabbasovaṇṇā, dubhato passesu nimmitā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Maṇimuttāvālukākiṇṇā, nimmito ratanāmayo;</p>
<p class="gathalast">Obhāseti disā sabbā, sataraṃsīva uggato.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Tasmiṃ caṅkamane dhīro, dvattiṃsavaralakkhaṇo;</p>
<p class="gathalast">Virocamāno sambuddho, caṅkame caṅkamī jino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Dibbaṃ mandāravaṃ pupphaṃ, padumaṃ pārichattakaṃ;</p>
<p class="gathalast">Caṅkamane okiranti, sabbe devā samāgatā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Passanti taṃ devasaṅghā, dasasahassī pamoditā;</p>
<p class="gathalast">Namassamānā nipatanti, tuṭṭhahaṭṭhā pamoditā.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Tāvatiṃsā <a name="V2.0289"></a> ca yāmā ca, tusitā cāpi devatā;</p>
<p class="gathalast">Nimmānaratino devā, ye devā vasavattino;</p>
<p class="gathalast">Udaggacittā sumanā, passanti lokanāyakaṃ.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Sadevagandhabbamanussarakkhasā, nāgā supaṇṇā atha vāpi kinnarā;</p>
<p class="gathalast">Passanti <a name="P0.0003"></a> taṃ lokahitānukampakaṃ, nabheva accuggatacandamaṇḍalaṃ.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Ābhassarā <a name="T2.0409"></a> subhakiṇhā, vehapphalā akaniṭṭhā ca devatā;</p>
<p class="gathalast">Susuddhasukkavatthavasanā, tiṭṭhanti pañjalīkatā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ;</p>
<p class="gathalast">Bhamenti celāni ca ambare tadā, ‘‘aho jino lokahitānukampako.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">‘‘Tuvaṃ satthā ca ketū ca, dhajo yūpo ca pāṇinaṃ;</p>
<p class="gathalast">Parāyano patiṭṭhā ca, dīpo ca dvipaduttamo <span class="note">[dipaduttamo (sī. syā.)]</span>.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">‘‘Dasasahassīlokadhātuyā, devatāyo mahiddhikā;</p>
<p class="gathalast">Parivāretvā namassanti, tuṭṭhahaṭṭhā pamoditā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">‘‘Devatā devakaññā ca, pasannā tuṭṭhamānasā;</p>
<p class="gathalast">Pañcavaṇṇikapupphehi, pūjayanti narāsabhaṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">‘‘Passanti <a name="M2.0302"></a> taṃ devasaṅghā, pasannā tuṭṭhamānasā;</p>
<p class="gathalast">Pañcavaṇṇikapupphehi, pūjayanti narāsabhaṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">‘‘Aho acchariyaṃ loke, abbhutaṃ lomahaṃsanaṃ;</p>
<p class="gathalast">Na medisaṃ bhūtapubbaṃ, accheraṃ lomahaṃsanaṃ’’.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Sakasakamhi bhavane, nisīditvāna devatā;</p>
<p class="gathalast">Hasanti tā mahāhasitaṃ, disvānaccherakaṃ nabhe.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Ākāsaṭṭhā ca bhūmaṭṭhā, tiṇapanthanivāsino;</p>
<p class="gathalast">Katañjalī namassanti, tuṭṭhahaṭṭhā pamoditā.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Yepi <a name="T2.0410"></a> dīghāyukā nāgā, puññavanto mahiddhikā;</p>
<p class="gathalast">Pamoditā namassanti, pūjayanti naruttamaṃ.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Saṅgītiyo pavattenti, ambare anilañjase;</p>
<p class="gathalast">Cammanaddhāni vādenti, disvānaccherakaṃ nabhe.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Saṅkhā ca paṇavā ceva, athopi ḍiṇḍimā <span class="note">[ḍeṇḍimā (sī.)]</span> bahū;</p>
<p class="gathalast">Antalikkhasmiṃ vajjanti, disvānaccherakaṃ nabhe.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Abbhuto <a name="V2.0290"></a> vata no ajja, uppajji lomahaṃsano;</p>
<p class="gathalast">Dhuvamatthasiddhiṃ labhāma, khaṇo no paṭipādito.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Buddhoti tesaṃ sutvāna, pīti uppajji tāvade;</p>
<p class="gathalast">Buddho buddhoti kathayantā, tiṭṭhanti pañjalīkatā.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">Hiṅkārā sādhukārā ca <span class="note">[hiṅkāraṃ sādhukārañca (sī. syā.)]</span>, ukkuṭṭhi sampahaṃsanaṃ <span class="note">[sampasādanaṃ (sī.), sampanādanaṃ (syā.)]</span>;</p>
<p class="gathalast">Pajā ca vividhā gagane, vattenti pañjalīkatā.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Gāyanti seḷenti ca vādayanti ca, bhujāni pothenti ca naccayanti ca;</p>
<p class="gathalast">Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ.</p>
<p class="hangnum"><a name="para37"></a><a name="para37_kn12"></a><span class="paranum">37</span>.</p>
<p class="gatha1">‘‘Yathā <a name="P0.0004"></a> tuyhaṃ mahāvīra, pādesu cakkalakkhaṇaṃ;</p>
<p class="gathalast">Dhajavajirapaṭākā, vaḍḍhamānaṅkusācitaṃ.</p>
<p class="hangnum"><a name="para38"></a><a name="para38_kn12"></a><span class="paranum">38</span>.</p>
<p class="gatha1">‘‘Rūpe <a name="M2.0303"></a> sīle samādhimhi, paññāya ca asādiso;</p>
<p class="gathalast">Vimuttiyā asamasamo, dhammacakkappavattane.</p>
<p class="hangnum"><a name="para39"></a><a name="para39_kn12"></a><span class="paranum">39</span>.</p>
<p class="gatha1">‘‘Dasanāgabalaṃ <a name="T2.0411"></a> kāye, tuyhaṃ pākatikaṃ balaṃ;</p>
<p class="gathalast">Iddhibalena asamo, dhammacakkappavattane.</p>
<p class="hangnum"><a name="para40"></a><a name="para40_kn12"></a><span class="paranum">40</span>.</p>
<p class="gatha1">‘‘Evaṃ sabbaguṇūpetaṃ, sabbaṅgasamupāgataṃ;</p>
<p class="gathalast">Mahāmuniṃ kāruṇikaṃ, lokanāthaṃ namassatha.</p>
<p class="hangnum"><a name="para41"></a><a name="para41_kn12"></a><span class="paranum">41</span>.</p>
<p class="gatha1">‘‘Abhivādanaṃ thomanañca, vandanañca pasaṃsanaṃ;</p>
<p class="gathalast">Namassanañca pūjañca, sabbaṃ arahasī tuvaṃ.</p>
<p class="hangnum"><a name="para42"></a><a name="para42_kn12"></a><span class="paranum">42</span>.</p>
<p class="gatha1">‘‘Ye keci loke vandaneyyā, vandanaṃ arahanti ye;</p>
<p class="gathalast">Sabbaseṭṭho mahāvīra, sadiso te na vijjati.</p>
<p class="hangnum"><a name="para43"></a><a name="para43_kn12"></a><span class="paranum">43</span>.</p>
<p class="gatha1">‘‘Sāriputto mahāpañño, samādhijjhānakovido;</p>
<p class="gathalast">Gijjhakūṭe ṭhitoyeva, passati lokanāyakaṃ.</p>
<p class="hangnum"><a name="para44"></a><a name="para44_kn12"></a><span class="paranum">44</span>.</p>
<p class="gatha1">‘‘Suphullaṃ sālarājaṃva, candaṃva gagane yathā;</p>
<p class="gathalast">Majjhanhikeva <span class="note">[majjhantikeva (sabbattha)]</span> sūriyaṃ, olokesi narāsabhaṃ.</p>
<p class="hangnum"><a name="para45"></a><a name="para45_kn12"></a><span class="paranum">45</span>.</p>
<p class="gatha1">‘‘Jalantaṃ dīparukkhaṃva, taruṇasūriyaṃva uggataṃ;</p>
<p class="gathalast">Byāmappabhānurañjitaṃ, dhīraṃ passati lokanāyakaṃ.</p>
<p class="hangnum"><a name="para46"></a><a name="para46_kn12"></a><span class="paranum">46</span>.</p>
<p class="gatha1">‘‘Pañcannaṃ bhikkhusatānaṃ, katakiccāna tādinaṃ;</p>
<p class="gathalast">Khīṇāsavānaṃ vimalānaṃ, khaṇena sannipātayi.</p>
<p class="hangnum"><a name="para47"></a><a name="para47_kn12"></a><span class="paranum">47</span>.</p>
<p class="gatha1">‘‘Lokappasādanaṃ <a name="V2.0291"></a> nāma, pāṭihīraṃ nidassayi;</p>
<p class="gathalast">Amhepi tattha gantvāna, vandissāma mayaṃ jinaṃ.</p>
<p class="hangnum"><a name="para48"></a><a name="para48_kn12"></a><span class="paranum">48</span>.</p>
<p class="gatha1">‘‘Etha sabbe gamissāma, pucchissāma mayaṃ jinaṃ;</p>
<p class="gathalast">Kaṅkhaṃ vinodayissāma, passitvā lokanāyakaṃ’’.</p>
<p class="hangnum"><a name="para49"></a><a name="para49_kn12"></a><span class="paranum">49</span>.</p>
<p class="gatha1">Sādhūti <a name="T2.0412"></a> te paṭissutvā, nipakā saṃvutindriyā;</p>
<p class="gathalast">Pattacīvaramādāya, taramānā upāgamuṃ.</p>
<p class="hangnum"><a name="para50"></a><a name="para50_kn12"></a><span class="paranum">50</span>.</p>
<p class="gatha1">Khīṇāsavehi vimalehi, dantehi uttame dame;</p>
<p class="gathalast">Sāriputto mahāpañño, iddhiyā upasaṅkami.</p>
<p class="hangnum"><a name="para51"></a><a name="para51_kn12"></a><span class="paranum">51</span>.</p>
<p class="gatha1">Tehi <a name="M2.0304"></a> bhikkhūhi parivuto, sāriputto mahāgaṇī;</p>
<p class="gathalast">Laḷanto devova gagane, iddhiyā upasaṅkami.</p>
<p class="hangnum"><a name="para52"></a><a name="para52_kn12"></a><span class="paranum">52</span>.</p>
<p class="gatha1">Ukkāsitañca khipitaṃ <span class="note">[ukkāsitañca khipitañca (syā. aṭṭha.)]</span>, ajjhupekkhiya subbatā;</p>
<p class="gathalast">Sagāravā sappatissā, sambuddhaṃ upasaṅkamuṃ.</p>
<p class="hangnum"><a name="para53"></a><a name="para53_kn12"></a><span class="paranum">53</span>.</p>
<p class="gatha1">Upasaṅkamitvā passanti, sayambhuṃ lokanāyakaṃ;</p>
<p class="gathalast">Nabhe accuggataṃ dhīraṃ, candaṃva gagane yathā.</p>
<p class="hangnum"><a name="para54"></a><a name="para54_kn12"></a><span class="paranum">54</span>.</p>
<p class="gatha1">Jalantaṃ dīparukkhaṃva, vijjuṃva gagane yathā;</p>
<p class="gathalast">Majjhanhikeva sūriyaṃ, passanti lokanāyakaṃ.</p>
<p class="hangnum"><a name="para55"></a><a name="para55_kn12"></a><span class="paranum">55</span>.</p>
<p class="gatha1">Pañcabhikkhusatā sabbe, passanti lokanāyakaṃ;</p>
<p class="gathalast">Rahadamiva vippasannaṃ, suphullaṃ padumaṃ yathā.</p>
<p class="hangnum"><a name="para56"></a><a name="para56_kn12"></a><span class="paranum">56</span>.</p>
<p class="gatha1">Añjaliṃ <a name="P0.0005"></a> paggahetvāna, tuṭṭhahaṭṭhā pamoditā;</p>
<p class="gathalast">Namassamānā nipatanti, satthuno cakkalakkhaṇe.</p>
<p class="hangnum"><a name="para57"></a><a name="para57_kn12"></a><span class="paranum">57</span>.</p>
<p class="gatha1">Sāriputto mahāpañño, koraṇḍasamasādiso;</p>
<p class="gathalast">Samādhijjhānakusalo, vandate lokanāyakaṃ.</p>
<p class="hangnum"><a name="para58"></a><a name="para58_kn12"></a><span class="paranum">58</span>.</p>
<p class="gatha1">Gajjitā kālameghova, nīluppalasamasādiso;</p>
<p class="gathalast">Iddhibalena asamo, moggallāno mahiddhiko.</p>
<p class="hangnum"><a name="para59"></a><a name="para59_kn12"></a><span class="paranum">59</span>.</p>
<p class="gatha1">Mahākassapopi <a name="T2.0413"></a> ca thero, uttattakanakasannibho;</p>
<p class="gathalast">Dhutaguṇe agganikkhitto, thomito satthuvaṇṇito.</p>
<p class="hangnum"><a name="para60"></a><a name="para60_kn12"></a><span class="paranum">60</span>.</p>
<p class="gatha1">Dibbacakkhūnaṃ yo aggo, anuruddho mahāgaṇī;</p>
<p class="gathalast">Ñātiseṭṭho bhagavato, avidūreva tiṭṭhati.</p>
<p class="hangnum"><a name="para61"></a><a name="para61_kn12"></a><span class="paranum">61</span>.</p>
<p class="gatha1">Āpattianāpattiyā<a name="V2.0292"></a>, satekicchāya kovido;</p>
<p class="gathalast">Vinaye agganikkhitto, upāli satthuvaṇṇito.</p>
<p class="hangnum"><a name="para62"></a><a name="para62_kn12"></a><span class="paranum">62</span>.</p>
<p class="gatha1">Sukhumanipuṇatthapaṭividdho, kathikānaṃ pavaro gaṇī;</p>
<p class="gathalast">Isi mantāniyā putto, puṇṇo nāmāti vissuto.</p>
<p class="hangnum"><a name="para63"></a><a name="para63_kn12"></a><span class="paranum">63</span>.</p>
<p class="gatha1">Etesaṃ cittamaññāya, opammakusalo muni;</p>
<p class="gathalast">Kaṅkhacchedo mahāvīro, kathesi attano guṇaṃ.</p>
<p class="hangnum"><a name="para64"></a><a name="para64_kn12"></a><span class="paranum">64</span>.</p>
<p class="gatha1">‘‘Cattāro <a name="M2.0305"></a> te asaṅkheyyā, koṭi yesaṃ na nāyati;</p>
<p class="gatha2">Sattakāyo ca ākāso, cakkavāḷā canantakā;</p>
<p class="gathalast">Buddhañāṇaṃ appameyyaṃ, na sakkā ete vijānituṃ.</p>
<p class="hangnum"><a name="para65"></a><a name="para65_kn12"></a><span class="paranum">65</span>.</p>
<p class="gatha1">‘‘Kimetaṃ acchariyaṃ loke, yaṃ me iddhivikubbanaṃ;</p>
<p class="gathalast">Aññe bahū acchariyā, abbhutā lomahaṃsanā.</p>
<p class="hangnum"><a name="para66"></a><a name="para66_kn12"></a><span class="paranum">66</span>.</p>
<p class="gatha1">‘‘Yadāhaṃ tusite kāye, santusito nāmahaṃ tadā;</p>
<p class="gathalast">Dasasahassī samāgamma, yācanti pañjalī mamaṃ.</p>
<p class="hangnum"><a name="para67"></a><a name="para67_kn12"></a><span class="paranum">67</span>.</p>
<p class="gatha1">‘‘‘Kālo kho te <span class="note">[kālo deva (sī.), kāloyaṃ te (syā. ka.)]</span> mahāvīra, uppajja mātukucchiyaṃ;</p>
<p class="gathalast">Sadevakaṃ tārayanto, bujjhassu amataṃ padaṃ’.</p>
<p class="hangnum"><a name="para68"></a><a name="para68_kn12"></a><span class="paranum">68</span>.</p>
<p class="gatha1">‘‘Tusitā <a name="T2.0414"></a> kāyā cavitvāna, yadā okkami kucchiyaṃ;</p>
<p class="gathalast">Dasasahassīlokadhātu, kampittha dharaṇī tadā.</p>
<p class="hangnum"><a name="para69"></a><a name="para69_kn12"></a><span class="paranum">69</span>.</p>
<p class="gatha1">‘‘Yadāhaṃ mātukucchito, sampajānova nikkhamiṃ;</p>
<p class="gathalast">Sādhukāraṃ pavattenti, dasasahassī pakampatha.</p>
<p class="hangnum"><a name="para70"></a><a name="para70_kn12"></a><span class="paranum">70</span>.</p>
<p class="gatha1">‘‘Okkantiṃ me samo natthi, jātito abhinikkhame;</p>
<p class="gathalast">Sambodhiyaṃ ahaṃ seṭṭho, dhammacakkappavattane.</p>
<p class="hangnum"><a name="para71"></a><a name="para71_kn12"></a><span class="paranum">71</span>.</p>
<p class="gatha1">‘‘Aho acchariyaṃ loke, buddhānaṃ guṇamahantatā;</p>
<p class="gatha2">Dasasahassīlokadhātu, chappakāraṃ pakampatha;</p>
<p class="gathalast">Obhāso ca mahā āsi, accheraṃ lomahaṃsanaṃ’’.</p>
<p class="hangnum"><a name="para72"></a><a name="para72_kn12"></a><span class="paranum">72</span>.</p>
<p class="gatha1">Bhagavā tamhi <span class="note">[bhagavā ca tamhi (sī. syā. ka.)]</span> samaye, lokajeṭṭho narāsabho;</p>
<p class="gathalast">Sadevakaṃ dassayanto, iddhiyā caṅkamī jino.</p>
<p class="hangnum"><a name="para73"></a><a name="para73_kn12"></a><span class="paranum">73</span>.</p>
<p class="gatha1">Caṅkame caṅkamantova, kathesi lokanāyako;</p>
<p class="gathalast">Antarā na nivatteti, catuhatthe caṅkame yathā.</p>
<p class="hangnum"><a name="para74"></a><a name="para74_kn12"></a><span class="paranum">74</span>.</p>
<p class="gatha1">Sāriputto <a name="V2.0293"></a><a name="P0.0006"></a> mahāpañño, samādhijjhānakovido;</p>
<p class="gathalast">Paññāya pāramippatto, pucchati lokanāyakaṃ.</p>
<p class="hangnum"><a name="para75"></a><a name="para75_kn12"></a><span class="paranum">75</span>.</p>
<p class="gatha1">‘‘Kīdiso te mahāvīra, abhinīhāro naruttama;</p>
<p class="gathalast">Kamhi kāle tayā dhīra, patthitā bodhimuttamā.</p>
<p class="hangnum"><a name="para76"></a><a name="para76_kn12"></a><span class="paranum">76</span>.</p>
<p class="gatha1">‘‘Dānaṃ <a name="M2.0306"></a> sīlañca nekkhammaṃ, paññāvīriyañca kīdisaṃ;</p>
<p class="gathalast">Khantisaccamadhiṭṭhānaṃ, mettupekkhā ca kīdisā.</p>
<p class="hangnum"><a name="para77"></a><a name="para77_kn12"></a><span class="paranum">77</span>.</p>
<p class="gatha1">‘‘Dasa <a name="T2.0415"></a> pāramī tayā dhīra, kīdisī lokanāyaka;</p>
<p class="gathalast">Kathaṃ upapāramī puṇṇā, paramatthapāramī kathaṃ’’.</p>
<p class="hangnum"><a name="para78"></a><a name="para78_kn12"></a><span class="paranum">78</span>.</p>
<p class="gatha1">Tassa puṭṭho viyākāsi, karavīkamadhuragiro;</p>
<p class="gathalast">Nibbāpayanto hadayaṃ, hāsayanto sadevakaṃ.</p>
<p class="hangnum"><a name="para79"></a><a name="para79_kn12"></a><span class="paranum">79</span>.</p>
<p class="gatha1">Atītabuddhānaṃ jinānaṃ desitaṃ, nikīlitaṃ <span class="note">[nikīḷitaṃ (ka.)]</span> buddhaparamparāgataṃ;</p>
<p class="gathalast">Pubbenivāsānugatāya buddhiyā, pakāsayī lokahitaṃ sadevake.</p>
<p class="hangnum"><a name="para80"></a><a name="para80_kn12"></a><span class="paranum">80</span>.</p>
<p class="gatha1">‘‘Pītipāmojjajananaṃ, sokasallavinodanaṃ;</p>
<p class="gathalast">Sabbasampattipaṭilābhaṃ, cittīkatvā suṇātha me.</p>
<p class="hangnum"><a name="para81"></a><a name="para81_kn12"></a><span class="paranum">81</span>.</p>
<p class="gatha1">‘‘Madanimmadanaṃ sokanudaṃ, saṃsāraparimocanaṃ;</p>
<p class="gathalast">Sabbadukkhakkhayaṃ maggaṃ, sakkaccaṃ paṭipajjathā’’ti.</p>
<p class="centered">Ratanacaṅkamanakaṇḍo niṭṭhito.</p>
<a name="kn12_2"></a>
<p class="chapter">2. Sumedhapatthanākathā</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Kappe <a name="T2.0416"></a> ca satasahasse, caturo ca asaṅkhiye;</p>
<p class="gathalast">Amaraṃ nāma nagaraṃ, dassaneyyaṃ manoramaṃ.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Dasahi saddehi avivittaṃ, annapānasamāyutaṃ;</p>
<p class="gatha2">Hatthisaddaṃ assasaddaṃ, bherisaṅkharathāni ca;</p>
<p class="gathalast">Khādatha pivatha ceva, annapānena ghositaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Nagaraṃ <a name="V2.0294"></a> sabbaṅgasampannaṃ, sabbakammamupāgataṃ;</p>
<p class="gatha2">Sattaratanasampannaṃ, nānājanasamākulaṃ;</p>
<p class="gathalast">Samiddhaṃ devanagaraṃva, āvāsaṃ puññakamminaṃ.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Nagare amaravatiyā, sumedho nāma brāhmaṇo;</p>
<p class="gathalast">Anekakoṭisannicayo, pahūtadhanadhaññavā.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Ajjhāyako <a name="M2.0307"></a><a name="P0.0007"></a> mantadharo, tiṇṇaṃ vedāna pāragū;</p>
<p class="gathalast">Lakkhaṇe itihāse ca, sadhamme pāramiṃ gato.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Rahogato nisīditvā, evaṃ cintesahaṃ tadā;</p>
<p class="gathalast">‘‘Dukkho punabbhavo nāma, sarīrassa ca bhedanaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">‘‘Jātidhammo jarādhammo, byādhidhammo sahaṃ <span class="note">[cahaṃ (sī. syā.)]</span> tadā;</p>
<p class="gathalast">Ajaraṃ amataṃ khemaṃ, pariyesissāmi nibbutiṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">‘‘Yaṃnūnimaṃ pūtikāyaṃ, nānākuṇapapūritaṃ;</p>
<p class="gathalast">Chaḍḍayitvāna gaccheyyaṃ, anapekkho anatthiko.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">‘‘Atthi hehiti so maggo, na so sakkā na hetuye;</p>
<p class="gathalast">Pariyesissāmi taṃ maggaṃ, bhavato parimuttiyā.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">‘‘Yathāpi dukkhe vijjante, sukhaṃ nāmapi vijjati;</p>
<p class="gathalast">Evaṃ bhave vijjamāne, vibhavopi icchitabbako.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">‘‘Yathāpi uṇhe vijjante, aparaṃ vijjati sītalaṃ;</p>
<p class="gathalast">Evaṃ tividhaggi vijjante, nibbānaṃ icchitabbakaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">‘‘Yathāpi pāpe vijjante, kalyāṇamapi vijjati;</p>
<p class="gathalast">Evameva jāti vijjante, ajātipicchitabbakaṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Yathā gūthagato puriso, taḷākaṃ disvāna pūritaṃ;</p>
<p class="gathalast">Na gavesati taṃ taḷākaṃ, na doso taḷākassa so.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Evaṃ kilesamaladhova, vijjante amatantaḷe;</p>
<p class="gathalast">Na gavesati taṃ taḷākaṃ, na doso amatantaḷe.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">‘‘Yathā arīhi pariruddho, vijjante gamanampathe;</p>
<p class="gathalast">Na palāyati so puriso, na doso añjasassa so.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Evaṃ <a name="T2.0418"></a> kilesapariruddho, vijjamāne sive pathe;</p>
<p class="gathalast">Na gavesati taṃ maggaṃ, na doso sivamañjase.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">‘‘Yathāpi <a name="V2.0295"></a> byādhito puriso, vijjamāne tikicchake;</p>
<p class="gathalast">Na tikicchāpeti taṃ byādhiṃ, na doso so tikicchake.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">‘‘Evaṃ <a name="M2.0308"></a> kilesabyādhīhi, dukkhito paripīḷito;</p>
<p class="gathalast">Na gavesati taṃ ācariyaṃ, na doso so vināyake.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">‘‘Yathāpi kuṇapaṃ puriso, kaṇṭhe bandhaṃ jigucchiya;</p>
<p class="gathalast">Mocayitvāna gaccheyya, sukhī serī sayaṃvasī.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">‘‘Tathevimaṃ pūtikāyaṃ, nānākuṇapasañcayaṃ;</p>
<p class="gathalast">Chaḍḍayitvāna gaccheyyaṃ, anapekkho anatthiko.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">‘‘Yathā uccāraṭṭhānamhi, karīsaṃ naranāriyo;</p>
<p class="gathalast">Chaḍḍayitvāna gacchanti, anapekkhā anatthikā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">‘‘Evamevāhaṃ imaṃ kāyaṃ, nānākuṇapapūritaṃ;</p>
<p class="gathalast">Chaḍḍayitvāna gacchissaṃ, vaccaṃ katvā yathā kuṭiṃ.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">‘‘Yathāpi jajjaraṃ nāvaṃ, paluggaṃ udagāhiniṃ <span class="note">[udakagāhiṇiṃ (sī.), udakagāhiniṃ (syā.)]</span>;</p>
<p class="gathalast">Sāmī chaḍḍetvā gacchanti, anapekkhā anatthikā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">‘‘Evamevāhaṃ <a name="P0.0008"></a> imaṃ kāyaṃ, navacchiddaṃ dhuvassavaṃ;</p>
<p class="gathalast">Chaḍḍayitvāna gacchissaṃ, jiṇṇanāvaṃva sāmikā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">‘‘Yathāpi puriso corehi, gacchanto bhaṇḍamādiya;</p>
<p class="gathalast">Bhaṇḍacchedabhayaṃ disvā, chaḍḍayitvāna gacchati.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">‘‘Evameva ayaṃ kāyo, mahācorasamo viya;</p>
<p class="gathalast">Pahāyimaṃ gamissāmi, kusalacchedanā bhayā’’.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Evāhaṃ <a name="T2.0419"></a> cintayitvāna, nekakoṭisataṃ dhanaṃ;</p>
<p class="gathalast">Nāthānāthānaṃ datvāna, himavantamupāgamiṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Himavantassāvidūre, dhammiko nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Caṅkamaṃ tattha māpesiṃ, pañcadosavivajjitaṃ;</p>
<p class="gathalast">Aṭṭhaguṇasamūpetaṃ, abhiññābalamāhariṃ.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Sāṭakaṃ pajahiṃ tattha, navadosamupāgataṃ;</p>
<p class="gathalast">Vākacīraṃ nivāsesiṃ, dvādasaguṇamupāgataṃ.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Aṭṭhadosasamākiṇṇaṃ<a name="M2.0309"></a><a name="V2.0296"></a>, pajahiṃ paṇṇasālakaṃ;</p>
<p class="gathalast">Upāgamiṃ rukkhamūlaṃ, guṇe dasahupāgataṃ.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Vāpitaṃ ropitaṃ dhaññaṃ, pajahiṃ niravasesato;</p>
<p class="gathalast">Anekaguṇasampannaṃ, pavattaphalamādiyiṃ.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Tatthappadhānaṃ padahiṃ, nisajjaṭṭhānacaṅkame;</p>
<p class="gathalast">Abbhantaramhi sattāhe, abhiññābalapāpuṇiṃ.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Evaṃ me siddhippattassa, vasībhūtassa sāsane;</p>
<p class="gathalast">Dīpaṅkaro nāma jino, uppajji lokanāyako.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">Uppajjante ca jāyante, bujjhante dhammadesane;</p>
<p class="gathalast">Caturo nimitte nāddasaṃ, jhānaratisamappito.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Paccantadesavisaye, nimantetvā tathāgataṃ;</p>
<p class="gathalast">Tassa āgamanaṃ maggaṃ, sodhenti tuṭṭhamānasā.</p>
<p class="hangnum"><a name="para37"></a><a name="para37_kn12"></a><span class="paranum">37</span>.</p>
<p class="gatha1">Ahaṃ <a name="T2.0420"></a> tena samayena, nikkhamitvā sakassamā;</p>
<p class="gathalast">Dhunanto vākacīrāni, gacchāmi ambare tadā.</p>
<p class="hangnum"><a name="para38"></a><a name="para38_kn12"></a><span class="paranum">38</span>.</p>
<p class="gatha1">Vedajātaṃ janaṃ disvā, tuṭṭhahaṭṭhaṃ pamoditaṃ;</p>
<p class="gathalast">Orohitvāna gaganā, manusse pucchi tāvade.</p>
<p class="hangnum"><a name="para39"></a><a name="para39_kn12"></a><span class="paranum">39</span>.</p>
<p class="gatha1">‘‘Tuṭṭhahaṭṭho pamudito, vedajāto mahājano;</p>
<p class="gathalast">Kassa sodhīyati maggo, añjasaṃ vaṭumāyanaṃ’’.</p>
<p class="hangnum"><a name="para40"></a><a name="para40_kn12"></a><span class="paranum">40</span>.</p>
<p class="gatha1">Te me puṭṭhā viyākaṃsu, ‘‘buddho loke anuttaro;</p>
<p class="gatha2">Dīpaṅkaro nāma jino, uppajji lokanāyako;</p>
<p class="gathalast">Tassa sodhīyati maggo, añjasaṃ vaṭumāyanaṃ’’.</p>
<p class="hangnum"><a name="para41"></a><a name="para41_kn12"></a><span class="paranum">41</span>.</p>
<p class="gatha1">Buddhotivacanaṃ <span class="note">[buddhoti mama (sī. syā. ka.)]</span> sutvāna, pīti uppajji tāvade;</p>
<p class="gathalast">Buddho buddhoti kathayanto, somanassaṃ pavedayiṃ.</p>
<p class="hangnum"><a name="para42"></a><a name="para42_kn12"></a><span class="paranum">42</span>.</p>
<p class="gatha1">Tattha ṭhatvā vicintesiṃ, tuṭṭho saṃviggamānaso;</p>
<p class="gathalast">‘‘Idha <a name="P0.0009"></a> bījāni ropissaṃ, khaṇo ve mā upaccagā.</p>
<p class="hangnum"><a name="para43"></a><a name="para43_kn12"></a><span class="paranum">43</span>.</p>
<p class="gatha1">‘‘Yadi buddhassa sodhetha, ekokāsaṃ dadātha me;</p>
<p class="gathalast">Ahampi sodhayissāmi, añjasaṃ vaṭumāyanaṃ’’.</p>
<p class="hangnum"><a name="para44"></a><a name="para44_kn12"></a><span class="paranum">44</span>.</p>
<p class="gatha1">Adaṃsu <a name="M2.0310"></a> te mamokāsaṃ, sodhetuṃ añjasaṃ tadā;</p>
<p class="gathalast">Buddho buddhoti cintento, maggaṃ sodhemahaṃ tadā.</p>
<p class="hangnum"><a name="para45"></a><a name="para45_kn12"></a><span class="paranum">45</span>.</p>
<p class="gatha1">Aniṭṭhite <a name="V2.0297"></a> mamokāse, dīpaṅkaro mahāmuni;</p>
<p class="gatha2">Catūhi satasahassehi, chaḷabhiññehi tādihi;</p>
<p class="gathalast">Khīṇāsavehi vimalehi, paṭipajji añjasaṃ jino.</p>
<p class="hangnum"><a name="para46"></a><a name="para46_kn12"></a><span class="paranum">46</span>.</p>
<p class="gatha1">Paccuggamanā <a name="T2.0421"></a> vattanti, vajjanti bheriyo bahū;</p>
<p class="gathalast">Āmoditā naramarū, sādhukāraṃ pavattayuṃ.</p>
<p class="hangnum"><a name="para47"></a><a name="para47_kn12"></a><span class="paranum">47</span>.</p>
<p class="gatha1">Devā manusse passanti, manussāpi ca devatā;</p>
<p class="gathalast">Ubhopi te pañjalikā, anuyanti tathāgataṃ.</p>
<p class="hangnum"><a name="para48"></a><a name="para48_kn12"></a><span class="paranum">48</span>.</p>
<p class="gatha1">Devā dibbehi turiyehi, manussā mānusehi ca <span class="note">[mānussakehi ca mānusakehi ca (syā. ka.)]</span>;</p>
<p class="gathalast">Ubhopi te vajjayantā, anuyanti tathāgataṃ.</p>
<p class="hangnum"><a name="para49"></a><a name="para49_kn12"></a><span class="paranum">49</span>.</p>
<p class="gatha1">Dibbaṃ mandāravaṃ pupphaṃ, padumaṃ pārichattakaṃ;</p>
<p class="gathalast">Disodisaṃ okiranti, ākāsanabhagatā marū.</p>
<p class="hangnum"><a name="para50"></a><a name="para50_kn12"></a><span class="paranum">50</span>.</p>
<p class="gatha1">Dibbaṃ candanacuṇṇañca, varagandhañca kevalaṃ;</p>
<p class="gathalast">Disodisaṃ okiranti, ākāsanabhagatā <span class="note">[ākāse nabhagā (syā.)]</span> marū.</p>
<p class="hangnum"><a name="para51"></a><a name="para51_kn12"></a><span class="paranum">51</span>.</p>
<p class="gatha1">Campakaṃ saralaṃ nīpaṃ, nāgapunnāgaketakaṃ;</p>
<p class="gathalast">Disodisaṃ ukkhipanti, bhūmitalagatā narā.</p>
<p class="hangnum"><a name="para52"></a><a name="para52_kn12"></a><span class="paranum">52</span>.</p>
<p class="gatha1">Kese muñcitvāhaṃ tattha, vākacīrañca cammakaṃ;</p>
<p class="gathalast">Kalale pattharitvāna, avakujjo nipajjahaṃ.</p>
<p class="hangnum"><a name="para53"></a><a name="para53_kn12"></a><span class="paranum">53</span>.</p>
<p class="gatha1">‘‘Akkamitvāna maṃ buddho, saha sissehi gacchatu;</p>
<p class="gathalast">Mā naṃ kalale akkamittha, hitāya me bhavissati’’.</p>
<p class="hangnum"><a name="para54"></a><a name="para54_kn12"></a><span class="paranum">54</span>.</p>
<p class="gatha1">Pathaviyaṃ nipannassa, evaṃ me āsi cetaso;</p>
<p class="gathalast">‘‘Icchamāno ahaṃ ajja, kilese jhāpaye mama.</p>
<p class="hangnum"><a name="para55"></a><a name="para55_kn12"></a><span class="paranum">55</span>.</p>
<p class="gatha1">‘‘Kiṃ me aññātavesena, dhammaṃ sacchikatenidha;</p>
<p class="gathalast">Sabbaññutaṃ pāpuṇitvā, buddho hessaṃ sadevake.</p>
<p class="hangnum"><a name="para56"></a><a name="para56_kn12"></a><span class="paranum">56</span>.</p>
<p class="gatha1">‘‘Kiṃ <a name="T2.0422"></a> me ekena tiṇṇena, purisena thāmadassinā;</p>
<p class="gathalast">Sabbaññutaṃ pāpuṇitvā, santāressaṃ sadevakaṃ.</p>
<p class="hangnum"><a name="para57"></a><a name="para57_kn12"></a><span class="paranum">57</span>.</p>
<p class="gatha1">‘‘Iminā <a name="M2.0311"></a> me adhikārena, katena purisuttame;</p>
<p class="gathalast">Sabbaññutaṃ pāpuṇitvā, tāremi janataṃ bahuṃ.</p>
<p class="hangnum"><a name="para58"></a><a name="para58_kn12"></a><span class="paranum">58</span>.</p>
<p class="gatha1">‘‘Saṃsārasotaṃ chinditvā, viddhaṃsetvā tayo bhave;</p>
<p class="gathalast">Dhammanāvaṃ samāruyha, santāressaṃ sadevakaṃ’’.</p>
<p class="hangnum"><a name="para59"></a><a name="para59_kn12"></a><span class="paranum">59</span>.</p>
<p class="gatha1">Manussattaṃ <a name="V2.0298"></a> liṅgasampatti, hetu satthāradassanaṃ;</p>
<p class="gatha2">Pabbajjā guṇasampatti, adhikāro ca chandatā;</p>
<p class="gathalast">Aṭṭhadhammasamodhānā, abhinīhāro samijjhati.</p>
<p class="hangnum"><a name="para60"></a><a name="para60_kn12"></a><span class="paranum">60</span>.</p>
<p class="gatha1">Dīpaṅkaro lokavidū, āhutīnaṃ paṭiggaho;</p>
<p class="gathalast">Ussīsake maṃ ṭhatvāna, idaṃ vacanamabravi.</p>
<p class="hangnum"><a name="para61"></a><a name="para61_kn12"></a><span class="paranum">61</span>.</p>
<p class="gatha1">‘‘Passatha imaṃ tāpasaṃ, jaṭilaṃ uggatāpanaṃ;</p>
<p class="gathalast">Aparimeyyito <a name="P0.0010"></a> kappe, buddho loke bhavissati.</p>
<p class="hangnum"><a name="para62"></a><a name="para62_kn12"></a><span class="paranum">62</span>.</p>
<p class="gatha1">‘‘Ahu kapilavhayā rammā, nikkhamitvā tathāgato;</p>
<p class="gathalast">Padhānaṃ padahitvāna, katvā dukkarakārikaṃ.</p>
<p class="hangnum"><a name="para63"></a><a name="para63_kn12"></a><span class="paranum">63</span>.</p>
<p class="gatha1">‘‘Ajapālarukkhamūlasmiṃ, nisīditvā tathāgato;</p>
<p class="gathalast">Tattha pāyāsaṃ paggayha, nerañjaramupehiti.</p>
<p class="hangnum"><a name="para64"></a><a name="para64_kn12"></a><span class="paranum">64</span>.</p>
<p class="gatha1">‘‘Nerañjarāya tīramhi, pāyāsaṃ ada so jino;</p>
<p class="gathalast">Paṭiyattavaramaggena, bodhimūlamupehiti.</p>
<p class="hangnum"><a name="para65"></a><a name="para65_kn12"></a><span class="paranum">65</span>.</p>
<p class="gatha1">‘‘Tato padakkhiṇaṃ katvā, bodhimaṇḍaṃ anuttaro <span class="note">[anuttaraṃ (syā. kaṃ.)]</span>;</p>
<p class="gathalast">Assattharukkhamūlamhi, bujjhissati mahāyaso.</p>
<p class="hangnum"><a name="para66"></a><a name="para66_kn12"></a><span class="paranum">66</span>.</p>
<p class="gatha1">‘‘Imassa janikā mātā, māyā nāma bhavissati;</p>
<p class="gathalast">Pitā suddhodano nāma, ayaṃ hessati gotamo.</p>
<p class="hangnum"><a name="para67"></a><a name="para67_kn12"></a><span class="paranum">67</span>.</p>
<p class="gatha1">‘‘Anāsavā vītarāgā, santacittā samāhitā;</p>
<p class="gatha2">Kolito <a name="T2.0423"></a> upatisso ca, aggā hessanti sāvakā;</p>
<p class="gathalast">Ānando nāmupaṭṭhāko, upaṭṭhissatimaṃ <span class="note">[upaṭṭhissati taṃ (sī.)]</span> jinaṃ.</p>
<p class="hangnum"><a name="para68"></a><a name="para68_kn12"></a><span class="paranum">68</span>.</p>
<p class="gatha1">‘‘Khemā uppalavaṇṇā ca, aggā hessanti sāvikā;</p>
<p class="gatha2">Anāsavā vītarāgā, santacittā samāhitā;</p>
<p class="gathalast">Bodhi tassa bhagavato, assatthoti pavuccati.</p>
<p class="hangnum"><a name="para69"></a><a name="para69_kn12"></a><span class="paranum">69</span>.</p>
<p class="gatha1">‘‘Citto <a name="M2.0312"></a> ca hatthāḷavako <span class="note">[hatthālavako (sī.)]</span>, aggā hessantupaṭṭhakā;</p>
<p class="gathalast">Uttarā nandamātā ca, aggā hessantupaṭṭhikā’’.</p>
<p class="hangnum"><a name="para70"></a><a name="para70_kn12"></a><span class="paranum">70</span>.</p>
<p class="gatha1">Idaṃ sutvāna vacanaṃ, asamassa mahesino;</p>
<p class="gathalast">Āmoditā naramarū, buddhabījaṃ kira <span class="note">[buddhabījaṅkuro (sī. syā.)]</span> ayaṃ.</p>
<p class="hangnum"><a name="para71"></a><a name="para71_kn12"></a><span class="paranum">71</span>.</p>
<p class="gatha1">Ukkuṭṭhisaddā vattanti, apphoṭenti <span class="note">[apphoṭhenti (sī.)]</span> hasanti ca;</p>
<p class="gathalast">Katañjalī namassanti, dasasahassī sadevakā.</p>
<p class="hangnum"><a name="para72"></a><a name="para72_kn12"></a><span class="paranum">72</span>.</p>
<p class="gatha1">‘‘Yadimassa <a name="V2.0299"></a> lokanāthassa, virajjhissāma sāsanaṃ;</p>
<p class="gathalast">Anāgatamhi addhāne, hessāma sammukhā imaṃ.</p>
<p class="hangnum"><a name="para73"></a><a name="para73_kn12"></a><span class="paranum">73</span>.</p>
<p class="gatha1">‘‘Yathā manussā nadiṃ tarantā, paṭititthaṃ virajjhiya;</p>
<p class="gathalast">Heṭṭhātitthe gahetvāna, uttaranti mahānadiṃ.</p>
<p class="hangnum"><a name="para74"></a><a name="para74_kn12"></a><span class="paranum">74</span>.</p>
<p class="gatha1">‘‘Evameva mayaṃ sabbe, yadi muñcāmimaṃ jinaṃ;</p>
<p class="gathalast">Anāgatamhi addhāne, hessāma sammukhā imaṃ’’.</p>
<p class="hangnum"><a name="para75"></a><a name="para75_kn12"></a><span class="paranum">75</span>.</p>
<p class="gatha1">Dīpaṅkaro <a name="T2.0424"></a> lokavidū, āhutīnaṃ paṭiggaho;</p>
<p class="gathalast">Mama kammaṃ pakittetvā, dakkhiṇaṃ pādamuddhari.</p>
<p class="hangnum"><a name="para76"></a><a name="para76_kn12"></a><span class="paranum">76</span>.</p>
<p class="gatha1">Ye tatthāsuṃ jinaputtā, padakkhiṇamakaṃsu <span class="note">[sabbe padakkhiṇamakaṃsu (syā. ka.)]</span> maṃ;</p>
<p class="gathalast">Devā manussā asurā ca, abhivādetvāna pakkamuṃ.</p>
<p class="hangnum"><a name="para77"></a><a name="para77_kn12"></a><span class="paranum">77</span>.</p>
<p class="gatha1">Dassanaṃ me atikkante, sasaṅghe lokanāyake;</p>
<p class="gathalast">Sayanā vuṭṭhahitvāna, pallaṅkaṃ ābhujiṃ tadā.</p>
<p class="hangnum"><a name="para78"></a><a name="para78_kn12"></a><span class="paranum">78</span>.</p>
<p class="gatha1">Sukhena sukhito homi, pāmojjena pamodito;</p>
<p class="gathalast">Pītiyā ca abhissanno, pallaṅkaṃ ābhujiṃ tadā.</p>
<p class="hangnum"><a name="para79"></a><a name="para79_kn12"></a><span class="paranum">79</span>.</p>
<p class="gatha1">Pallaṅkena nisīditvā, evaṃ cintesahaṃ tadā;</p>
<p class="gathalast">‘‘Vasībhūto <a name="P0.0011"></a> ahaṃ jhāne, abhiññāsu pāramiṃgato <span class="note">[abhiññāpāramiṃ gato (sī.)]</span>.</p>
<p class="hangnum"><a name="para80"></a><a name="para80_kn12"></a><span class="paranum">80</span>.</p>
<p class="gatha1">‘‘Sahassiyamhi lokamhi, isayo natthi me samā;</p>
<p class="gathalast">Asamo iddhidhammesu, alabhiṃ īdisaṃ sukhaṃ.</p>
<p class="hangnum"><a name="para81"></a><a name="para81_kn12"></a><span class="paranum">81</span>.</p>
<p class="gatha1">‘‘Pallaṅkābhujane mayhaṃ, dasasahassādhivāsino;</p>
<p class="gathalast">Mahānādaṃ pavattesuṃ, ‘dhuvaṃ buddho bhavissasi.</p>
<p class="hangnum"><a name="para82"></a><a name="para82_kn12"></a><span class="paranum">82</span>.</p>
<p class="gatha1">‘‘‘Yā <a name="M2.0313"></a> pubbe bodhisattānaṃ, pallaṅkavaramābhuje;</p>
<p class="gathalast">Nimittāni padissanti, tāni ajja padissare.</p>
<p class="hangnum"><a name="para83"></a><a name="para83_kn12"></a><span class="paranum">83</span>.</p>
<p class="gatha1">‘‘‘Sītaṃ byapagataṃ hoti, uṇhañca upasammati;</p>
<p class="gathalast">Tāni ajja padissanti, dhuvaṃ buddho bhavissasi.</p>
<p class="hangnum"><a name="para84"></a><a name="para84_kn12"></a><span class="paranum">84</span>.</p>
<p class="gatha1">‘‘‘Dasasahassī lokadhātū, nissaddā honti nirākulā;</p>
<p class="gathalast">Tāni ajja padissanti, dhuvaṃ buddho bhavissasi.</p>
<p class="hangnum"><a name="para85"></a><a name="para85_kn12"></a><span class="paranum">85</span>.</p>
<p class="gatha1">‘‘‘Mahāvātā <a name="T2.0425"></a> na vāyanti, na sandanti savantiyo;</p>
<p class="gathalast">Tāni ajja padissanti, dhuvaṃ buddho bhavissasi.</p>
<p class="hangnum"><a name="para86"></a><a name="para86_kn12"></a><span class="paranum">86</span>.</p>
<p class="gatha1">‘‘‘Thalajā <a name="V2.0300"></a> dakajā pupphā, sabbe pupphanti tāvade;</p>
<p class="gathalast">Tepajja pupphitā <span class="note">[pupphitāni (aṭṭha.)]</span> sabbe, dhuvaṃ buddho bhavissasi.</p>
<p class="hangnum"><a name="para87"></a><a name="para87_kn12"></a><span class="paranum">87</span>.</p>
<p class="gatha1">‘‘‘Latā vā yadi vā rukkhā, phalabhārā honti tāvade;</p>
<p class="gathalast">Tepajja phalitā sabbe, dhuvaṃ buddho bhavissasi.</p>
<p class="hangnum"><a name="para88"></a><a name="para88_kn12"></a><span class="paranum">88</span>.</p>
<p class="gatha1">‘‘‘Ākāsaṭṭhā ca bhūmaṭṭhā, ratanā jotanti tāvade;</p>
<p class="gathalast">Tepajja ratanā jotanti, dhuvaṃ buddho bhavissasi.</p>
<p class="hangnum"><a name="para89"></a><a name="para89_kn12"></a><span class="paranum">89</span>.</p>
<p class="gatha1">‘‘‘Mānussakā ca dibbā ca, turiyā vajjanti tāvade;</p>
<p class="gathalast">Tepajjubho abhiravanti, dhuvaṃ buddho bhavissasi.</p>
<p class="hangnum"><a name="para90"></a><a name="para90_kn12"></a><span class="paranum">90</span>.</p>
<p class="gatha1">‘‘‘Vicitrapupphā gaganā, abhivassanti tāvade;</p>
<p class="gathalast">Tepi ajja pavassanti, dhuvaṃ buddho bhavissasi.</p>
<p class="hangnum"><a name="para91"></a><a name="para91_kn12"></a><span class="paranum">91</span>.</p>
<p class="gatha1">‘‘‘Mahāsamuddo ābhujati, dasasahassī pakampati;</p>
<p class="gathalast">Tepajjubho abhiravanti, dhuvaṃ buddho bhavissasi.</p>
<p class="hangnum"><a name="para92"></a><a name="para92_kn12"></a><span class="paranum">92</span>.</p>
<p class="gatha1">‘‘‘Nirayepi dasasahasse, aggī nibbanti tāvade;</p>
<p class="gathalast">Tepajja nibbutā aggī, dhuvaṃ buddho bhavissasi.</p>
<p class="hangnum"><a name="para93"></a><a name="para93_kn12"></a><span class="paranum">93</span>.</p>
<p class="gatha1">‘‘‘Vimalo hoti sūriyo, sabbā dissanti tārakā;</p>
<p class="gathalast">Tepi ajja padissanti, dhuvaṃ buddho bhavissasi.</p>
<p class="hangnum"><a name="para94"></a><a name="para94_kn12"></a><span class="paranum">94</span>.</p>
<p class="gatha1">‘‘‘Anovaṭṭhena <span class="note">[anovuṭṭhena (syā. ka.)]</span> udakaṃ, mahiyā ubbhijji tāvade;</p>
<p class="gathalast">Tampajjubbhijjate mahiyā, dhuvaṃ buddho bhavissasi.</p>
<p class="hangnum"><a name="para95"></a><a name="para95_kn12"></a><span class="paranum">95</span>.</p>
<p class="gatha1">‘‘‘Tārāgaṇā <a name="T2.0426"></a><a name="M2.0314"></a> virocanti, nakkhattā gaganamaṇḍale;</p>
<p class="gathalast">Visākhā candimā yuttā, dhuvaṃ buddho bhavissasi.</p>
<p class="hangnum"><a name="para96"></a><a name="para96_kn12"></a><span class="paranum">96</span>.</p>
<p class="gatha1">‘‘‘Bilāsayā darīsayā, nikkhamanti sakāsayā;</p>
<p class="gathalast">Tepajja āsayā chuddhā, dhuvaṃ buddho bhavissasi.</p>
<p class="hangnum"><a name="para97"></a><a name="para97_kn12"></a><span class="paranum">97</span>.</p>
<p class="gatha1">‘‘‘Na honti aratī sattānaṃ, santuṭṭhā honti tāvade;</p>
<p class="gathalast">Tepajja sabbe santuṭṭhā, dhuvaṃ buddho bhavissasi.</p>
<p class="hangnum"><a name="para98"></a><a name="para98_kn12"></a><span class="paranum">98</span>.</p>
<p class="gatha1">‘‘‘Rogā tadupasammanti, jighacchā ca vinassati;</p>
<p class="gathalast">Tāni <a name="P0.0012"></a> ajja padissanti, dhuvaṃ buddho bhavissasi.</p>
<p class="hangnum"><a name="para99"></a><a name="para99_kn12"></a><span class="paranum">99</span>.</p>
<p class="gatha1">‘‘‘Rāgo tadā tanu hoti, doso moho vinassati;</p>
<p class="gathalast">Tepajja vigatā sabbe, dhuvaṃ buddho bhavissasi.</p>
<p class="hangnum"><a name="para100"></a><a name="para100_kn12"></a><span class="paranum">100</span>.</p>
<p class="gatha1">‘‘‘Bhayaṃ <a name="V2.0301"></a> tadā na bhavati, ajjapetaṃ padissati;</p>
<p class="gathalast">Tena liṅgena jānāma, dhuvaṃ buddho bhavissasi.</p>
<p class="hangnum"><a name="para101"></a><a name="para101_kn12"></a><span class="paranum">101</span>.</p>
<p class="gatha1">‘‘‘Rajonuddhaṃsati uddhaṃ, ajjapetaṃ padissati;</p>
<p class="gathalast">Tena liṅgena jānāma, dhuvaṃ buddho bhavissasi.</p>
<p class="hangnum"><a name="para102"></a><a name="para102_kn12"></a><span class="paranum">102</span>.</p>
<p class="gatha1">‘‘‘Aniṭṭhagandho pakkamati, dibbagandho pavāyati;</p>
<p class="gathalast">Sopajja vāyati gandho, dhuvaṃ buddho bhavissasi.</p>
<p class="hangnum"><a name="para103"></a><a name="para103_kn12"></a><span class="paranum">103</span>.</p>
<p class="gatha1">‘‘‘Sabbe devā padissanti, ṭhapayitvā arūpino;</p>
<p class="gathalast">Tepajja sabbe dissanti, dhuvaṃ buddho bhavissasi.</p>
<p class="hangnum"><a name="para104"></a><a name="para104_kn12"></a><span class="paranum">104</span>.</p>
<p class="gatha1">‘‘‘Yāvatā nirayā nāma, sabbe dissanti tāvade;</p>
<p class="gathalast">Tepajja sabbe dissanti, dhuvaṃ buddho bhavissasi.</p>
<p class="hangnum"><a name="para105"></a><a name="para105_kn12"></a><span class="paranum">105</span>.</p>
<p class="gatha1">‘‘‘Kuṭṭā <a name="T2.0427"></a> <span class="note">[kuḍḍā (sī.)]</span> kavāṭā selā ca, na hontāvaraṇā tadā;</p>
<p class="gathalast">Ākāsabhūtā tepajja, dhuvaṃ buddho bhavissasi.</p>
<p class="hangnum"><a name="para106"></a><a name="para106_kn12"></a><span class="paranum">106</span>.</p>
<p class="gatha1">‘‘‘Cutī ca upapatti ca, khaṇe tasmiṃ na vijjati;</p>
<p class="gathalast">Tānipajja padissanti, dhuvaṃ buddho bhavissasi.</p>
<p class="hangnum"><a name="para107"></a><a name="para107_kn12"></a><span class="paranum">107</span>.</p>
<p class="gatha1">‘‘‘Daḷhaṃ paggaṇha vīriyaṃ, mā nivatta abhikkama;</p>
<p class="gathalast">Mayampetaṃ vijānāma, dhuvaṃ buddho bhavissasi’’’.</p>
<p class="hangnum"><a name="para108"></a><a name="para108_kn12"></a><span class="paranum">108</span>.</p>
<p class="gatha1">Buddhassa <a name="M2.0315"></a> vacanaṃ sutvā, dasasahassīnacūbhayaṃ;</p>
<p class="gathalast">Tuṭṭhahaṭṭho pamodito, evaṃ cintesahaṃ tadā.</p>
<p class="hangnum"><a name="para109"></a><a name="para109_kn12"></a><span class="paranum">109</span>.</p>
<p class="gatha1">‘‘Advejjhavacanā buddhā, amoghavacanā jinā;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para110"></a><a name="para110_kn12"></a><span class="paranum">110</span>.</p>
<p class="gatha1">‘‘Yathā khittaṃ nabhe leḍḍu, dhuvaṃ patati bhūmiyaṃ;</p>
<p class="gatha2">Tatheva buddhaseṭṭhānaṃ, vacanaṃ dhuvasassataṃ;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para111"></a><a name="para111_kn12"></a><span class="paranum">111</span>.</p>
<p class="gatha1">‘‘Yathāpi sabbasattānaṃ, maraṇaṃ dhuvasassataṃ;</p>
<p class="gatha2">Tatheva buddhaseṭṭhānaṃ, vacanaṃ dhuvasassataṃ;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para112"></a><a name="para112_kn12"></a><span class="paranum">112</span>.</p>
<p class="gatha1">‘‘Yathā rattikkhaye patte, sūriyuggamanaṃ dhuvaṃ;</p>
<p class="gatha2">Tatheva buddhaseṭṭhānaṃ, vacanaṃ dhuvasassataṃ;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para113"></a><a name="para113_kn12"></a><span class="paranum">113</span>.</p>
<p class="gatha1">‘‘Yathā <a name="V2.0302"></a> nikkhantasayanassa, sīhassa nadanaṃ dhuvaṃ;</p>
<p class="gatha2">Tatheva buddhaseṭṭhānaṃ, vacanaṃ dhuvasassataṃ;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para114"></a><a name="para114_kn12"></a><span class="paranum">114</span>.</p>
<p class="gatha1">‘‘Yathā <a name="T2.0428"></a> āpannasattānaṃ, bhāramoropanaṃ dhuvaṃ;</p>
<p class="gatha2">Tatheva <a name="P0.0013"></a> buddhaseṭṭhānaṃ, vacanaṃ dhuvasassataṃ;</p>
<p class="gathalast">Vitathaṃ natthi buddhānaṃ, dhuvaṃ buddho bhavāmahaṃ.</p>
<p class="hangnum"><a name="para115"></a><a name="para115_kn12"></a><span class="paranum">115</span>.</p>
<p class="gatha1">‘‘Handa buddhakare dhamme, vicināmi ito cito;</p>
<p class="gathalast">Uddhaṃ adho dasa disā, yāvatā dhammadhātuyā’’.</p>
<p class="hangnum"><a name="para116"></a><a name="para116_kn12"></a><span class="paranum">116</span>.</p>
<p class="gatha1">Vicinanto tadā dakkhiṃ, paṭhamaṃ dānapāramiṃ;</p>
<p class="gathalast">Pubbakehi mahesīhi, anuciṇṇaṃ mahāpathaṃ.</p>
<p class="hangnum"><a name="para117"></a><a name="para117_kn12"></a><span class="paranum">117</span>.</p>
<p class="gatha1">‘‘Imaṃ tvaṃ paṭhamaṃ tāva, daḷhaṃ katvā samādiya;</p>
<p class="gathalast">Dānapāramitaṃ gaccha, yadi bodhiṃ pattumicchasi.</p>
<p class="hangnum"><a name="para118"></a><a name="para118_kn12"></a><span class="paranum">118</span>.</p>
<p class="gatha1">‘‘Yathāpi kumbho sampuṇṇo, yassa kassaci adho kato;</p>
<p class="gathalast">Vamate vudakaṃ nissesaṃ, na tattha parirakkhati.</p>
<p class="hangnum"><a name="para119"></a><a name="para119_kn12"></a><span class="paranum">119</span>.</p>
<p class="gatha1">‘‘Tatheva <a name="M2.0316"></a> yācake disvā, hīnamukkaṭṭhamajjhime;</p>
<p class="gathalast">Dadāhi dānaṃ nissesaṃ, kumbho viya adho kato.</p>
<p class="hangnum"><a name="para120"></a><a name="para120_kn12"></a><span class="paranum">120</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para121"></a><a name="para121_kn12"></a><span class="paranum">121</span>.</p>
<p class="gatha1">Vicinanto tadā dakkhiṃ, dutiyaṃ sīlapāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para122"></a><a name="para122_kn12"></a><span class="paranum">122</span>.</p>
<p class="gatha1">‘‘Imaṃ tvaṃ dutiyaṃ tāva, daḷhaṃ katvā samādiya;</p>
<p class="gathalast">Sīlapāramitaṃ gaccha, yadi bodhiṃ pattumicchasi.</p>
<p class="hangnum"><a name="para123"></a><a name="para123_kn12"></a><span class="paranum">123</span>.</p>
<p class="gatha1">‘‘Yathāpi camarī vālaṃ, kismiñci paṭilaggitaṃ;</p>
<p class="gathalast">Upeti maraṇaṃ tattha, na vikopeti vāladhiṃ.</p>
<p class="hangnum"><a name="para124"></a><a name="para124_kn12"></a><span class="paranum">124</span>.</p>
<p class="gatha1">‘‘Tatheva <a name="T2.0429"></a> tvaṃ catūsu bhūmīsu, sīlāni paripūraya;</p>
<p class="gathalast">Parirakkha sabbadā sīlaṃ, camarī viya vāladhiṃ.</p>
<p class="hangnum"><a name="para125"></a><a name="para125_kn12"></a><span class="paranum">125</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para126"></a><a name="para126_kn12"></a><span class="paranum">126</span>.</p>
<p class="gatha1">Vicinanto <a name="V2.0303"></a> tadā dakkhiṃ, tatiyaṃ nekkhammapāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para127"></a><a name="para127_kn12"></a><span class="paranum">127</span>.</p>
<p class="gatha1">‘‘Imaṃ tvaṃ tatiyaṃ tāva, daḷhaṃ katvā samādiya;</p>
<p class="gathalast">Nekkhammapāramitaṃ gaccha, yadi bodhiṃ pattumicchasi.</p>
<p class="hangnum"><a name="para128"></a><a name="para128_kn12"></a><span class="paranum">128</span>.</p>
<p class="gatha1">‘‘Yathā andughare puriso, ciravuttho dukhaṭṭito;</p>
<p class="gathalast">Na tattha rāgaṃ janesi, muttiṃyeva gavesati.</p>
<p class="hangnum"><a name="para129"></a><a name="para129_kn12"></a><span class="paranum">129</span>.</p>
<p class="gatha1">‘‘Tatheva tvaṃ sabbabhave, passa andughare viya;</p>
<p class="gathalast">Nekkhammābhimukho hohi, bhavato parimuttiyā.</p>
<p class="hangnum"><a name="para130"></a><a name="para130_kn12"></a><span class="paranum">130</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para131"></a><a name="para131_kn12"></a><span class="paranum">131</span>.</p>
<p class="gatha1">Vicinanto tadā dakkhiṃ, catutthaṃ paññāpāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para132"></a><a name="para132_kn12"></a><span class="paranum">132</span>.</p>
<p class="gatha1">‘‘Imaṃ tvaṃ catutthaṃ tāva, daḷhaṃ katvā samādiya;</p>
<p class="gathalast">Paññāpāramitaṃ <a name="P0.0014"></a> gaccha, yadi bodhiṃ pattumicchasi.</p>
<p class="hangnum"><a name="para133"></a><a name="para133_kn12"></a><span class="paranum">133</span>.</p>
<p class="gatha1">‘‘Yathāpi <a name="M2.0317"></a> bhikkhu bhikkhanto, hīnamukkaṭṭhamajjhime;</p>
<p class="gathalast">Kulāni na vivajjento, evaṃ labhati yāpanaṃ.</p>
<p class="hangnum"><a name="para134"></a><a name="para134_kn12"></a><span class="paranum">134</span>.</p>
<p class="gatha1">‘‘Tatheva <a name="T2.0430"></a> tvaṃ sabbakālaṃ, paripucchaṃ budhaṃ janaṃ;</p>
<p class="gathalast">Paññāpāramitaṃ gantvā, sambodhiṃ pāpuṇissasi.</p>
<p class="hangnum"><a name="para135"></a><a name="para135_kn12"></a><span class="paranum">135</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para136"></a><a name="para136_kn12"></a><span class="paranum">136</span>.</p>
<p class="gatha1">Vicinanto tadā dakkhiṃ, pañcamaṃ vīriyapāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para137"></a><a name="para137_kn12"></a><span class="paranum">137</span>.</p>
<p class="gatha1">‘‘Imaṃ tvaṃ pañcamaṃ tāva, daḷhaṃ katvā samādiya;</p>
<p class="gathalast">Vīriyapāramitaṃ gaccha, yadi bodhiṃ pattumicchasi.</p>
<p class="hangnum"><a name="para138"></a><a name="para138_kn12"></a><span class="paranum">138</span>.</p>
<p class="gatha1">‘‘Yathāpi sīho migarājā, nisajjaṭṭhānacaṅkame;</p>
<p class="gathalast">Alīnavīriyo hoti, paggahitamano sadā.</p>
<p class="hangnum"><a name="para139"></a><a name="para139_kn12"></a><span class="paranum">139</span>.</p>
<p class="gatha1">‘‘Tatheva tvaṃ <span class="note">[tvaṃpi (sī.)]</span> sabbabhave, paggaṇha vīriyaṃ daḷhaṃ;</p>
<p class="gathalast">Vīriyapāramitaṃ gantvā, sambodhiṃ pāpuṇissasi.</p>
<p class="hangnum"><a name="para140"></a><a name="para140_kn12"></a><span class="paranum">140</span>.</p>
<p class="gatha1">‘‘Nahete <a name="V2.0304"></a> ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para141"></a><a name="para141_kn12"></a><span class="paranum">141</span>.</p>
<p class="gatha1">Vicinanto tadā dakkhiṃ, chaṭṭhamaṃ khantipāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para142"></a><a name="para142_kn12"></a><span class="paranum">142</span>.</p>
<p class="gatha1">‘‘Imaṃ tvaṃ chaṭṭhamaṃ tāva, daḷhaṃ katvā samādiya;</p>
<p class="gathalast">Tattha advejjhamānaso, sambodhiṃ pāpuṇissasi.</p>
<p class="hangnum"><a name="para143"></a><a name="para143_kn12"></a><span class="paranum">143</span>.</p>
<p class="gatha1">‘‘Yathāpi pathavī nāma, sucimpi asucimpi ca;</p>
<p class="gathalast">Sabbaṃ sahati nikkhepaṃ, na karoti paṭighaṃ tayā.</p>
<p class="hangnum"><a name="para144"></a><a name="para144_kn12"></a><span class="paranum">144</span>.</p>
<p class="gatha1">‘‘Tatheva <a name="T2.0431"></a> tvampi sabbesaṃ, sammānāvamānakkhamo;</p>
<p class="gathalast">Khantipāramitaṃ gantvā, sambodhiṃ pāpuṇissasi.</p>
<p class="hangnum"><a name="para145"></a><a name="para145_kn12"></a><span class="paranum">145</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para146"></a><a name="para146_kn12"></a><span class="paranum">146</span>.</p>
<p class="gatha1">Vicinanto <a name="M2.0318"></a> tadā dakkhiṃ, sattamaṃ saccapāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para147"></a><a name="para147_kn12"></a><span class="paranum">147</span>.</p>
<p class="gatha1">‘‘Imaṃ tvaṃ sattamaṃ tāva, daḷhaṃ katvā samādiya;</p>
<p class="gathalast">Tattha advejjhavacano, sambodhiṃ pāpuṇissasi.</p>
<p class="hangnum"><a name="para148"></a><a name="para148_kn12"></a><span class="paranum">148</span>.</p>
<p class="gatha1">‘‘Yathāpi osadhī nāma, tulābhūtā sadevake;</p>
<p class="gathalast">Samaye utuvasse vā, na vokkamati vīthito.</p>
<p class="hangnum"><a name="para149"></a><a name="para149_kn12"></a><span class="paranum">149</span>.</p>
<p class="gatha1">‘‘Tatheva tvampi saccesu, mā vokkama hi vīthito;</p>
<p class="gathalast">Saccapāramitaṃ gantvā, sambodhiṃ pāpuṇissasi.</p>
<p class="hangnum"><a name="para150"></a><a name="para150_kn12"></a><span class="paranum">150</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para151"></a><a name="para151_kn12"></a><span class="paranum">151</span>.</p>
<p class="gatha1">Vicinanto tadā dakkhiṃ, aṭṭhamaṃ adhiṭṭhānapāramiṃ;</p>
<p class="gathalast">Pubbakehi <a name="P0.0015"></a> mahesīhi, āsevitanisevitaṃ.</p>
<p class="hangnum"><a name="para152"></a><a name="para152_kn12"></a><span class="paranum">152</span>.</p>
<p class="gatha1">‘‘Imaṃ tvaṃ aṭṭhamaṃ tāva, daḷhaṃ katvā samādiya;</p>
<p class="gathalast">Tattha tvaṃ acalo hutvā, sambodhiṃ pāpuṇissasi.</p>
<p class="hangnum"><a name="para153"></a><a name="para153_kn12"></a><span class="paranum">153</span>.</p>
<p class="gatha1">‘‘Yathāpi pabbato selo, acalo suppatiṭṭhito;</p>
<p class="gathalast">Na kampati bhusavātehi, sakaṭṭhāneva tiṭṭhati.</p>
<p class="hangnum"><a name="para154"></a><a name="para154_kn12"></a><span class="paranum">154</span>.</p>
<p class="gatha1">‘‘Tatheva <a name="T2.0432"></a><a name="V2.0305"></a> tvampi adhiṭṭhāne, sabbadā acalo bhava;</p>
<p class="gathalast">Adhiṭṭhānapāramitaṃ gantvā, sambodhiṃ pāpuṇissasi.</p>
<p class="hangnum"><a name="para155"></a><a name="para155_kn12"></a><span class="paranum">155</span>.</p>
<p class="gatha1">‘‘Nahete ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para156"></a><a name="para156_kn12"></a><span class="paranum">156</span>.</p>
<p class="gatha1">Vicinanto tadā dakkhiṃ, navamaṃ mettāpāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para157"></a><a name="para157_kn12"></a><span class="paranum">157</span>.</p>
<p class="gatha1">‘‘Imaṃ tvaṃ navamaṃ tāva, daḷhaṃ katvā samādiya;</p>
<p class="gathalast">Mettāya asamo hohi, yadi bodhiṃ pattumicchasi.</p>
<p class="hangnum"><a name="para158"></a><a name="para158_kn12"></a><span class="paranum">158</span>.</p>
<p class="gatha1">‘‘Yathāpi udakaṃ nāma, kalyāṇe pāpake jane;</p>
<p class="gathalast">Samaṃ pharati sītena, pavāheti rajomalaṃ.</p>
<p class="hangnum"><a name="para159"></a><a name="para159_kn12"></a><span class="paranum">159</span>.</p>
<p class="gatha1">‘‘Tatheva tvaṃ hitāhite, samaṃ mettāya bhāvaya;</p>
<p class="gathalast">Mettāpāramitaṃ gantvā, sambodhiṃ pāpuṇissasi.</p>
<p class="hangnum"><a name="para160"></a><a name="para160_kn12"></a><span class="paranum">160</span>.</p>
<p class="gatha1">‘‘Nahete <a name="M2.0319"></a> ettakāyeva, buddhadhammā bhavissare;</p>
<p class="gathalast">Aññepi vicinissāmi, ye dhammā bodhipācanā’’.</p>
<p class="hangnum"><a name="para161"></a><a name="para161_kn12"></a><span class="paranum">161</span>.</p>
<p class="gatha1">Vicinanto tadā dakkhiṃ, dasamaṃ upekkhāpāramiṃ;</p>
<p class="gathalast">Pubbakehi mahesīhi, āsevitanisevitaṃ.</p>
<p class="hangnum"><a name="para162"></a><a name="para162_kn12"></a><span class="paranum">162</span>.</p>
<p class="gatha1">‘‘Imaṃ tvaṃ dasamaṃ tāva, daḷhaṃ katvā samādiya;</p>
<p class="gathalast">Tulābhūto daḷho hutvā, sambodhiṃ pāpuṇissasi.</p>
<p class="hangnum"><a name="para163"></a><a name="para163_kn12"></a><span class="paranum">163</span>.</p>
<p class="gatha1">‘‘Yathāpi pathavī nāma, nikkhittaṃ asuciṃ suciṃ;</p>
<p class="gathalast">Upekkhati ubhopete, kopānunayavajjitā.</p>
<p class="hangnum"><a name="para164"></a><a name="para164_kn12"></a><span class="paranum">164</span>.</p>
<p class="gatha1">‘‘Tatheva <a name="T2.0433"></a> tvaṃ sukhadukkhe, tulābhūto sadā bhava;</p>
<p class="gathalast">Upekkhāpāramitaṃ gantvā, sambodhiṃ pāpuṇissasi.</p>
<p class="hangnum"><a name="para165"></a><a name="para165_kn12"></a><span class="paranum">165</span>.</p>
<p class="gatha1">‘‘Ettakāyeva te loke, ye dhammā bodhipācanā;</p>
<p class="gathalast">Tatuddhaṃ natthi aññatra, daḷhaṃ tattha patiṭṭhaha’’.</p>
<p class="hangnum"><a name="para166"></a><a name="para166_kn12"></a><span class="paranum">166</span>.</p>
<p class="gatha1">Ime dhamme sammasato, sabhāvasarasalakkhaṇe;</p>
<p class="gathalast">Dhammatejena vasudhā, dasasahassī pakampatha.</p>
<p class="hangnum"><a name="para167"></a><a name="para167_kn12"></a><span class="paranum">167</span>.</p>
<p class="gatha1">Calatī ravatī pathavī, ucchuyantaṃva pīḷitaṃ;</p>
<p class="gathalast">Telayante yathā cakkaṃ, evaṃ kampati medanī.</p>
<p class="hangnum"><a name="para168"></a><a name="para168_kn12"></a><span class="paranum">168</span>.</p>
<p class="gatha1">Yāvatā parisā āsi, buddhassa parivesane;</p>
<p class="gathalast">Pavedhamānā sā tattha, mucchitā seti bhūmiyaṃ.</p>
<p class="hangnum"><a name="para169"></a><a name="para169_kn12"></a><span class="paranum">169</span>.</p>
<p class="gatha1">Ghaṭānekasahassāni, kumbhīnañca satā bahū;</p>
<p class="gathalast">Sañcuṇṇamathitā tattha, aññamaññaṃ paghaṭṭitā.</p>
<p class="hangnum"><a name="para170"></a><a name="para170_kn12"></a><span class="paranum">170</span>.</p>
<p class="gatha1">Ubbiggā <a name="V2.0306"></a> tasitā bhītā, bhantā byāthitamānasā;</p>
<p class="gathalast">Mahājanā <a name="P0.0016"></a> samāgamma, dīpaṅkaramupāgamuṃ.</p>
<p class="hangnum"><a name="para171"></a><a name="para171_kn12"></a><span class="paranum">171</span>.</p>
<p class="gatha1">‘‘Kiṃ bhavissati lokassa, kalyāṇamatha pāpakaṃ;</p>
<p class="gathalast">Sabbo upadduto loko, taṃ vinodehi cakkhuma’’.</p>
<p class="hangnum"><a name="para172"></a><a name="para172_kn12"></a><span class="paranum">172</span>.</p>
<p class="gatha1">Tesaṃ tadā saññapesi, dīpaṅkaro mahāmuni;</p>
<p class="gathalast">‘‘Visaṭṭhā hotha mā bhetha <span class="note">[bhātha (sabbattha)]</span>, imasmiṃ pathavikampane.</p>
<p class="hangnum"><a name="para173"></a><a name="para173_kn12"></a><span class="paranum">173</span>.</p>
<p class="gatha1">‘‘Yamahaṃ <a name="M2.0320"></a> ajja byākāsiṃ, buddho loke bhavissati;</p>
<p class="gathalast">Eso sammasati dhammaṃ, pubbakaṃ jinasevitaṃ.</p>
<p class="hangnum"><a name="para174"></a><a name="para174_kn12"></a><span class="paranum">174</span>.</p>
<p class="gatha1">‘‘Tassa <a name="T2.0434"></a> sammasato dhammaṃ, buddhabhūmiṃ asesato;</p>
<p class="gathalast">Tenāyaṃ kampitā pathavī, dasasahassī sadevake’’.</p>
<p class="hangnum"><a name="para175"></a><a name="para175_kn12"></a><span class="paranum">175</span>.</p>
<p class="gatha1">Buddhassa vacanaṃ sutvā, mano nibbāyi tāvade;</p>
<p class="gathalast">Sabbe maṃ upasaṅkamma, punāpi abhivandisuṃ.</p>
<p class="hangnum"><a name="para176"></a><a name="para176_kn12"></a><span class="paranum">176</span>.</p>
<p class="gatha1">Samādiyitvā buddhaguṇaṃ, daḷhaṃ katvāna mānasaṃ;</p>
<p class="gathalast">Dīpaṅkaraṃ namassitvā, āsanā vuṭṭhahiṃ tadā.</p>
<p class="hangnum"><a name="para177"></a><a name="para177_kn12"></a><span class="paranum">177</span>.</p>
<p class="gatha1">Dibbaṃ mānusakaṃ pupphaṃ, devā mānusakā ubho;</p>
<p class="gathalast">Samokiranti pupphehi, vuṭṭhahantassa āsanā.</p>
<p class="hangnum"><a name="para178"></a><a name="para178_kn12"></a><span class="paranum">178</span>.</p>
<p class="gatha1">Vedayanti ca te sotthiṃ, devā mānusakā ubho;</p>
<p class="gathalast">‘‘Mahantaṃ patthitaṃ tuyhaṃ, taṃ labhassu yathicchitaṃ.</p>
<p class="hangnum"><a name="para179"></a><a name="para179_kn12"></a><span class="paranum">179</span>.</p>
<p class="gatha1">‘‘Sabbītiyo vivajjantu, soko rogo vinassatu;</p>
<p class="gathalast">Mā te bhavantvantarāyā <span class="note">[bhavatvantarāyo (sī. syā.)]</span>, phusa khippaṃ bodhimuttamaṃ.</p>
<p class="hangnum"><a name="para180"></a><a name="para180_kn12"></a><span class="paranum">180</span>.</p>
<p class="gatha1">‘‘Yathāpi samaye patte, pupphanti pupphino dumā;</p>
<p class="gathalast">Tatheva tvaṃ mahāvīra, buddhañāṇena pupphasi.</p>
<p class="hangnum"><a name="para181"></a><a name="para181_kn12"></a><span class="paranum">181</span>.</p>
<p class="gatha1">‘‘Yathā ye keci sambuddhā, pūrayuṃ dasa pāramī;</p>
<p class="gathalast">Tatheva tvaṃ mahāvīra, pūraya dasa pāramī.</p>
<p class="hangnum"><a name="para182"></a><a name="para182_kn12"></a><span class="paranum">182</span>.</p>
<p class="gatha1">‘‘Yathā ye keci sambuddhā, bodhimaṇḍamhi bujjhare;</p>
<p class="gathalast">Tatheva tvaṃ mahāvīra, bujjhassu jinabodhiyaṃ.</p>
<p class="hangnum"><a name="para183"></a><a name="para183_kn12"></a><span class="paranum">183</span>.</p>
<p class="gatha1">‘‘Yathā ye keci sambuddhā, dhammacakkaṃ pavattayuṃ;</p>
<p class="gathalast">Tatheva tvaṃ mahāvīra, dhammacakkaṃ pavattaya.</p>
<p class="hangnum"><a name="para184"></a><a name="para184_kn12"></a><span class="paranum">184</span>.</p>
<p class="gatha1">‘‘Puṇṇamāye <a name="T2.0435"></a><a name="V2.0307"></a> yathā cando, parisuddho virocati;</p>
<p class="gathalast">Tatheva tvaṃ puṇṇamano, viroca dasasahassiyaṃ.</p>
<p class="hangnum"><a name="para185"></a><a name="para185_kn12"></a><span class="paranum">185</span>.</p>
<p class="gatha1">‘‘Rāhumutto yathā sūriyo, tāpena atirocati;</p>
<p class="gathalast">Tatheva lokā muñcitvā, viroca siriyā tuvaṃ.</p>
<p class="hangnum"><a name="para186"></a><a name="para186_kn12"></a><span class="paranum">186</span>.</p>
<p class="gatha1">‘‘Yathā <a name="M2.0321"></a> yā kāci nadiyo, osaranti mahodadhiṃ;</p>
<p class="gathalast">Evaṃ sadevakā lokā, osarantu tavantike’’.</p>
<p class="hangnum"><a name="para187"></a><a name="para187_kn12"></a><span class="paranum">187</span>.</p>
<p class="gatha1">Tehi thutappasattho so, dasa dhamme samādiya;</p>
<p class="gathalast">Te dhamme paripūrento, pavanaṃ pāvisī tadāti.</p>
<p class="centered">Sumedhapatthanākathā niṭṭhitā.</p>
<a name="kn12_3"></a>
<p class="chapter">3. Dīpaṅkarabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tadā <a name="P0.0017"></a> te bhojayitvāna, sasaṅghaṃ lokanāyakaṃ;</p>
<p class="gathalast">Upagacchuṃ saraṇaṃ tassa, dīpaṅkarassa satthuno.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Saraṇāgamane kañci, nivesesi tathāgato;</p>
<p class="gathalast">Kañci pañcasu sīlesu, sīle dasavidhe paraṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Kassaci deti sāmaññaṃ, caturo phalamuttame;</p>
<p class="gathalast">Kassaci asame dhamme, deti so paṭisambhidā.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Kassaci varasamāpattiyo, aṭṭha deti narāsabho;</p>
<p class="gathalast">Tisso kassaci vijjāyo, chaḷabhiññā pavecchati.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tena yogena janakāyaṃ, ovadati mahāmuni;</p>
<p class="gathalast">Tena vitthārikaṃ āsi, lokanāthassa sāsanaṃ.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Mahāhanusabhakkhandho<a name="T2.0436"></a>, dīpaṅkarassa nāmako;</p>
<p class="gathalast">Bahū jane tārayati, parimoceti duggatiṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Bodhaneyyaṃ janaṃ disvā, satasahassepi yojane;</p>
<p class="gathalast">Khaṇena upagantvāna, bodheti taṃ mahāmuni.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Paṭhamābhisamaye <a name="V2.0308"></a> buddho, koṭisatamabodhayi;</p>
<p class="gathalast">Dutiyābhisamaye nātho, navutikoṭimabodhayi.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Yadā ca devabhavanamhi, buddho dhammamadesayi;</p>
<p class="gathalast">Navutikoṭisahassānaṃ, tatiyābhisamayo ahu.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sannipātā tayo āsuṃ, dīpaṅkarassa satthuno;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Puna <a name="M2.0322"></a> nāradakūṭamhi, pavivekagate jine;</p>
<p class="gathalast">Khīṇāsavā vītamalā, samiṃsu satakoṭiyo.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Yamhi kāle mahāvīro, sudassanasiluccaye;</p>
<p class="gathalast">Navakoṭisahassehi, pavāresi mahāmuni.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Dasavīsasahassānaṃ, dhammābhisamayo ahu;</p>
<p class="gathalast">Ekadvinnaṃ abhisamayā, gaṇanāto asaṅkhiyā.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Vitthārikaṃ bāhujaññaṃ, iddhaṃ phītaṃ ahū tadā;</p>
<p class="gathalast">Dīpaṅkarassa bhagavato, sāsanaṃ suvisodhitaṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Cattāri <a name="T2.0437"></a> satasahassāni, chaḷabhiññā mahiddhikā;</p>
<p class="gathalast">Dīpaṅkaraṃ lokaviduṃ, parivārenti sabbadā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Ye keci tena samayena, jahanti mānusaṃ bhavaṃ;</p>
<p class="gathalast">Apattamānasā sekhā, garahitā bhavanti te.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Supupphitaṃ pāvacanaṃ, arahantehi tādihi;</p>
<p class="gathalast">Khīṇāsavehi vimalehi, upasobhati sabbadā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Nagaraṃ rammavatī nāma, sudevo nāma khattiyo;</p>
<p class="gathalast">Sumedhā nāma janikā, dīpaṅkarassa satthuno.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Dasavassasahassāni<a name="P0.0018"></a>, agāraṃ ajjha so vasi <span class="note">[ajjhāvasī jino (syā. ka.)]</span>;</p>
<p class="gathalast">Haṃsā koñcā mayūrā ca, tayo pāsādamuttamā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Tīṇisatasahassāni, nāriyo samalaṅkatā;</p>
<p class="gathalast">Padumā nāma sā nārī, usabhakkhandho atrajo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nimitte caturo disvā, hatthiyānena nikkhami;</p>
<p class="gathalast">Anūnadasamāsāni, padhāne padahī jino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Padhānacāraṃ <a name="V2.0309"></a> caritvāna, abujjhi mānasaṃ muni;</p>
<p class="gathalast">Brahmunā yācito santo, dīpaṅkaro mahāmuni.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Vatti cakkaṃ mahāvīro, nandārāme sirīghare <span class="note">[sirīdhare (sī.)]</span>;</p>
<p class="gathalast">Nisinno sirīsamūlamhi, akā titthiyamaddanaṃ.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Sumaṅgalo <a name="M2.0323"></a> ca tisso ca, ahesuṃ aggasāvakā;</p>
<p class="gathalast">Sāgato <span class="note">[sobhito (ka.)]</span> nāmupaṭṭhāko, dīpaṅkarassa satthuno.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Nandā <a name="T2.0438"></a> ceva sunandā ca, ahesuṃ aggasāvikā;</p>
<p class="gathalast">Bodhi tassa bhagavato, pipphalīti pavuccati.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Tapussabhallikā <span class="note">[tapassubhallikā (sī.)]</span> nāma, ahesuṃ aggupaṭṭhakā;</p>
<p class="gathalast">Sirimā koṇā upaṭṭhikā, dīpaṅkarassa satthuno.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Asītihatthamubbedho, dīpaṅkaro mahāmuni;</p>
<p class="gathalast">Sobhati dīparukkhova, sālarājāva phullito.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Satasahassavassāni, āyu tassa mahesino;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Jotayitvāna saddhammaṃ, santāretvā mahājanaṃ;</p>
<p class="gathalast">Jalitvā aggikkhandhova, nibbuto so sasāvako.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Sā ca iddhi so ca yaso, tāni ca pādesu cakkaratanāni;</p>
<p class="gathalast">Sabbaṃ tamantarahitaṃ <span class="note">[samantarahitaṃ (sī. syā. ka.)]</span>, nanu rittā sabbasaṅkhārā <span class="note">[sabbasaṅkhārāti (sabbattha)]</span>.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Dīpaṅkaro jino satthā, nandārāmamhi nibbuto;</p>
<p class="gathalast">Tatthevassa jinathūpo, chattiṃsubbedhayojanoti.</p>
<p class="centered">Dīpaṅkarassa bhagavato vaṃso paṭhamo.</p>
<a name="kn12_4"></a>
<p class="chapter">4. Koṇḍaññabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Dīpaṅkarassa <a name="T2.0439"></a><a name="P0.0019"></a> aparena, koṇḍañño nāma nāyako;</p>
<p class="gathalast">Anantatejo amitayaso, appameyyo durāsado.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Dharaṇūpamo <a name="V2.0310"></a> khamanena, sīlena sāgarūpamo;</p>
<p class="gathalast">Samādhinā merūpamo, ñāṇena gaganūpamo.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Indriyabalabojjhaṅga-maggasaccappakāsanaṃ;</p>
<p class="gathalast">Pakāsesi sadā buddho, hitāya sabbapāṇinaṃ.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Dhammacakkaṃ <a name="M2.0324"></a> pavattente, koṇḍaññe lokanāyake;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tato parampi desente, naramarūnaṃ samāgame;</p>
<p class="gathalast">Navutikoṭisahassānaṃ, dutiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Titthiye abhimaddanto, yadā dhammamadesayi;</p>
<p class="gathalast">Asītikoṭisahassānaṃ, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, koṇḍaññassa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Koṭisatasahassānaṃ, paṭhamo āsi samāgamo;</p>
<p class="gathalast">Dutiyo koṭisahassānaṃ, tatiyo navutikoṭinaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, vijitāvī nāma khattiyo;</p>
<p class="gathalast">Samuddaṃ antamantena, issariyaṃ vattayāmahaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Koṭisatasahassānaṃ<a name="T2.0440"></a>, vimalānaṃ mahesinaṃ;</p>
<p class="gathalast">Saha lokagganāthena, paramannena tappayiṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Sopi maṃ buddho byākāsi, koṇḍañño lokanāyako;</p>
<p class="gathalast">‘‘Aparimeyyito kappe, buddho loke bhavissati.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">‘‘Padhānaṃ padahitvāna, katvā dukkarakārikaṃ;</p>
<p class="gathalast">Assatthamūle sambuddho, bujjhissati mahāyaso.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Imassa janikā mātā, māyā nāma bhavissati;</p>
<p class="gathalast">Pitā suddhodano nāma, ayaṃ hessati gotamo.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Kolito upatisso ca, aggā hessanti sāvakā;</p>
<p class="gathalast">Ānando nāmupaṭṭhāko, upaṭṭhissatimaṃ jinaṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">‘‘Khemā uppalavaṇṇā ca, aggā hessanti sāvikā;</p>
<p class="gathalast">Bodhi <a name="T2.0441"></a> tassa bhagavato, assatthoti pavuccati.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Citto <a name="V2.0311"></a> ca hatthāḷavako, aggā hessantupaṭṭhakā;</p>
<p class="gatha2">Nandamātā ca uttarā, aggā hessantupaṭṭhikā;</p>
<p class="gathalast">Āyu <a name="P0.0020"></a> vassasataṃ tassa, gotamassa yasassino’’.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Idaṃ sutvāna vacanaṃ, asamassa mahesino;</p>
<p class="gathalast">Āmoditā naramarū, buddhabījaṃ kira ayaṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Ukkuṭṭhisaddā <a name="M2.0325"></a> vattanti, apphoṭenti hasanti ca;</p>
<p class="gathalast">Katañjalī namassanti, dasasahassidevatā.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">‘‘Yadimassa lokanāthassa, virajjhissāma sāsanaṃ;</p>
<p class="gathalast">Anāgatamhi addhāne, hessāma sammukhā imaṃ.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">‘‘Yathā manussā nadiṃ tarantā, paṭititthaṃ virajjhiya;</p>
<p class="gathalast">Heṭṭhātitthe gahetvāna, uttaranti mahānadiṃ.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">‘‘Evameva mayaṃ sabbe, yadi muñcāmimaṃ jinaṃ;</p>
<p class="gathalast">Anāgatamhi addhāne, hessāma sammukhā imaṃ’’.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Tassāhaṃ vacanaṃ sutvā, bhiyyo cittaṃ pasādayiṃ;</p>
<p class="gatha2">Tameva atthaṃ sādhento, mahārajjaṃ jine adaṃ;</p>
<p class="gathalast">Mahārajjaṃ daditvāna <span class="note">[cajitvā (sī.)]</span>, pabbajiṃ tassa santike.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Suttantaṃ vinayañcāpi, navaṅgaṃ satthusāsanaṃ;</p>
<p class="gathalast">Sabbaṃ pariyāpuṇitvāna, sobhayiṃ jinasāsanaṃ.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Tatthappamatto <a name="T2.0442"></a> viharanto, nisajjaṭṭhānacaṅkame;</p>
<p class="gathalast">Abhiññāpāramiṃ gantvā, brahmalokamagañchahaṃ.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Nagaraṃ rammavatī nāma, sunando nāma khattiyo;</p>
<p class="gathalast">Sujātā nāma janikā, koṇḍaññassa mahesino.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Dasavassasahassāni, agāraṃ ajjha so vasi <span class="note">[agāramajjhe ca so vasi (syā.)]</span>;</p>
<p class="gathalast">Suci suruci subho ca, tayo pāsādamuttamā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Tīṇisatasahassāni, nāriyo samalaṅkatā;</p>
<p class="gathalast">Rucidevī nāma nārī, vijitaseno atrajo.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Nimitte caturo disvā, rathayānena nikkhami;</p>
<p class="gathalast">Anūnadasamāsāni, padhānaṃ padahī jino.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Brahmunā <a name="V2.0312"></a> yācito santo, koṇḍañño dvipaduttamo;</p>
<p class="gathalast">Vatti cakkaṃ mahāvīro, devānaṃ nagaruttame.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Bhaddo ceva subhaddo ca, ahesuṃ aggasāvakā;</p>
<p class="gathalast">Anuruddho nāmupaṭṭhāko, koṇḍaññassa mahesino.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Tissā <a name="M2.0326"></a> ca upatissā ca, ahesuṃ aggasāvikā;</p>
<p class="gathalast">Sālakalyāṇiko bodhi, koṇḍaññassa mahesino.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Soṇo ca upasoṇo ca, ahesuṃ aggupaṭṭhakā;</p>
<p class="gathalast">Nandā ceva sirīmā ca, ahesuṃ aggupaṭṭhikā.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">So aṭṭhāsīti hatthāni, accuggato mahāmuni;</p>
<p class="gathalast">Sobhate uḷurājāva sūriyo majjhanhike yathā.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Vassasatasahassāni<a name="T2.0443"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">Khīṇāsavehi <a name="P0.0021"></a> vimalehi, vicittā āsi medanī;</p>
<p class="gathalast">Yathā gaganamuḷūhi, evaṃ so upasobhatha.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Tepi nāgā appameyyā, asaṅkhobhā durāsadā;</p>
<p class="gathalast">Vijjupātaṃva dassetvā, nibbutā te mahāyasā.</p>
<p class="hangnum"><a name="para37"></a><a name="para37_kn12"></a><span class="paranum">37</span>.</p>
<p class="gatha1">Sā ca atuliyā jinassa iddhi, ñāṇaparibhāvito ca samādhi;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para38"></a><a name="para38_kn12"></a><span class="paranum">38</span>.</p>
<p class="gatha1">Koṇḍañño pavaro buddho, candārāmamhi nibbuto;</p>
<p class="gathalast">Tattheva cetiyo citto, satta yojanamussitoti.</p>
<p class="centered">Koṇḍaññassa bhagavato vaṃso dutiyo.</p>
<a name="kn12_5"></a>
<p class="chapter">5. Maṅgalabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Koṇḍaññassa aparena, maṅgalo nāma nāyako;</p>
<p class="gathalast">Tamaṃ loke nihantvāna, dhammokkamabhidhārayi.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Atulāsi <a name="V2.0313"></a> pabhā tassa, jinehaññehi uttariṃ;</p>
<p class="gathalast">Candasūriyapabhaṃ hantvā, dasasahassī virocati.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Sopi buddho pakāsesi, caturo saccavaruttame;</p>
<p class="gathalast">Te te saccarasaṃ pītvā, vinodenti mahātamaṃ.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Patvāna <a name="T2.0444"></a> bodhimatulaṃ, paṭhame dhammadesane;</p>
<p class="gathalast">Koṭisatasahassānaṃ, dhammābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Surindadevabhavane<a name="M2.0327"></a>, buddho dhammamadesayi;</p>
<p class="gathalast">Tadā koṭisahassānaṃ <span class="note">[navakoṭisahassānaṃ (sī.)]</span>, dutiyo samayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Yadā sunando cakkavattī, sambuddhaṃ upasaṅkami;</p>
<p class="gathalast">Tadā āhani sambuddho, dhammabheriṃ varuttamaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sunandassānucarā janatā, tadāsuṃ navutikoṭiyo;</p>
<p class="gathalast">Sabbepi te niravasesā, ahesuṃ ehi bhikkhukā.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sannipātā tayo āsuṃ, maṅgalassa mahesino;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Dutiyo koṭisatasahassānaṃ, tatiyo navutikoṭinaṃ;</p>
<p class="gathalast">Khīṇāsavānaṃ vimalānaṃ, tadā āsi samāgamo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ tena samayena, surucī nāma brāhmaṇo;</p>
<p class="gathalast">Ajjhāyako mantadharo, tiṇṇaṃ vedāna pāragū.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tamahaṃ <a name="P0.0022"></a> upasaṅkamma, saraṇaṃ gantvāna satthuno;</p>
<p class="gatha2">Sambuddhappamukhaṃ saṅghaṃ, gandhamālena pūjayiṃ;</p>
<p class="gathalast">Pūjetvā gandhamālena, gavapānena tappayiṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi maṃ buddho byākāsi, maṅgalo dvipaduttamo;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Padhānaṃ <a name="T2.0445"></a> padahitvāna…pe… <a name="T2.0446"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasa pāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tadā pītimanubrūhanto, sambodhivarapattiyā;</p>
<p class="gathalast">Buddhe datvāna maṃ gehaṃ, pabbajiṃ tassa santike.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Suttantaṃ <a name="V2.0314"></a> vinayañcāpi, navaṅgaṃ satthusāsanaṃ;</p>
<p class="gathalast">Sabbaṃ pariyāpuṇitvā, sobhayiṃ jinasāsanaṃ.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tatthappamatto viharanto, brahmaṃ bhāvetva bhāvanaṃ;</p>
<p class="gathalast">Abhiññāpāramiṃ gantvā, brahmalokamagacchahaṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Uttaraṃ <a name="M2.0328"></a> nāma nagaraṃ, uttaro nāma khattiyo;</p>
<p class="gathalast">Uttarā nāma janikā, maṅgalassa mahesino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Navavassasahassāni<a name="T2.0447"></a>, agāraṃ ajjha so vasi;</p>
<p class="gathalast">Yasavā sucimā sirīmā, tayo pāsādamuttamā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Samatiṃsasahassāni, nāriyo samalaṅkatā;</p>
<p class="gathalast">Yasavatī nāma nārī, sīvalo nāma atrajo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nimitte caturo disvā, assayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Brahmunā yācito santo, maṅgalo nāma nāyako;</p>
<p class="gathalast">Vatti cakkaṃ mahāvīro, vane sirīvaruttame.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Sudevo dhammaseno ca, ahesuṃ aggasāvakā;</p>
<p class="gathalast">Pālito nāmupaṭṭhāko, maṅgalassa mahesino.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Sīvalā ca asokā ca, ahesuṃ aggasāvikā;</p>
<p class="gathalast">Bodhi tassa bhagavato, nāgarukkhoti vuccati.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Nando ceva visākho ca, ahesuṃ aggupaṭṭhakā;</p>
<p class="gathalast">Anulā ceva sutanā ca, ahesuṃ aggupaṭṭhikā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Aṭṭhāsīti ratanāni, accuggato mahāmuni;</p>
<p class="gathalast">Tato niddhāvatī raṃsī, anekasatasahassiyo.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Navutivassasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Yathāpi sāgare ūmī, na sakkā tā gaṇetuye;</p>
<p class="gathalast">Tatheva sāvakā tassa, na sakkā te gaṇetuye.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Yāva <a name="T2.0448"></a> aṭṭhāsi sambuddho, maṅgalo lokanāyako;</p>
<p class="gathalast">Na <a name="P0.0023"></a> tassa sāsane atthi, sakilesamaraṇaṃ <span class="note">[saṃkilesamaraṇaṃ (sī.)]</span> tadā.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Dhammokkaṃ <a name="V2.0315"></a> dhārayitvāna, santāretvā mahājanaṃ;</p>
<p class="gathalast">Jalitvā dhūmaketūva, nibbuto so mahāyaso.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Saṅkhārānaṃ <a name="M2.0329"></a> sabhāvatthaṃ, dassayitvā sadevake;</p>
<p class="gathalast">Jalitvā aggikkhandhova, sūriyo atthaṅgato yathā.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Uyyāne vassare nāma, buddho nibbāyi maṅgalo;</p>
<p class="gathalast">Tatthevassa jinathūpo, tiṃsayojanamuggatoti.</p>
<p class="centered">Maṅgalassa bhagavato vaṃso tatiyo.</p>
<a name="kn12_6"></a>
<p class="chapter">6. Sumanabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Maṅgalassa aparena, sumano nāma nāyako;</p>
<p class="gathalast">Sabbadhammehi asamo, sabbasattānamuttamo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Tadā amatabheriṃ so, āhanī mekhale pure;</p>
<p class="gathalast">Dhammasaṅkhasamāyuttaṃ, navaṅgaṃ jinasāsanaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Nijjinitvā kilese so, patvā sambodhimuttamaṃ;</p>
<p class="gathalast">Māpesi nagaraṃ satthā, saddhammapuravaruttamaṃ.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Nirantaraṃ akuṭilaṃ, ujuṃ vipulavitthataṃ;</p>
<p class="gathalast">Māpesi so mahāvīthiṃ, satipaṭṭhānavaruttamaṃ.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Phale <a name="T2.0449"></a> cattāri sāmaññe, catasso paṭisambhidā;</p>
<p class="gathalast">Chaḷabhiññāṭṭhasamāpattī, pasāresi tattha vīthiyaṃ.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Ye appamattā akhilā, hirivīriyehupāgatā;</p>
<p class="gathalast">Te te ime guṇavare, ādiyanti yathā sukhaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Evametena yogena, uddharanto mahājanaṃ;</p>
<p class="gathalast">Bodhesi paṭhamaṃ satthā, koṭisatasahassiyo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Yamhi kāle mahāvīro, ovadī titthiye gaṇe;</p>
<p class="gathalast">Koṭisahassābhisamiṃsu <span class="note">[koṭisatasahassāni (syā. kaṃ.), koṭisatasahassānaṃ (ka.)]</span>, dutiye dhammadesane.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Yadā devā manussā ca, samaggā ekamānasā;</p>
<p class="gathalast">Nirodhapañhaṃ pucchiṃsu, saṃsayañcāpi mānasaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Tadāpi <a name="M2.0330"></a><a name="V2.0316"></a> dhammadesane, nirodhaparidīpane;</p>
<p class="gathalast">Navutikoṭisahassānaṃ, tatiyābhisamayo ahu.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Sannipātā tayo āsuṃ, sumanassa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Vassaṃvutthassa <a name="P0.0024"></a> bhagavato, abhighuṭṭhe pavāraṇe;</p>
<p class="gathalast">Koṭisatasahassehi, pavāresi tathāgato.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Tatoparaṃ sannipāte, vimale kañcanapabbate;</p>
<p class="gathalast">Navutikoṭisahassānaṃ, dutiyo āsi samāgamo.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Yadā sakko devarājā, buddhadassanupāgami;</p>
<p class="gathalast">Asītikoṭisahassānaṃ, tatiyo āsi samāgamo.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Ahaṃ <a name="T2.0450"></a> tena samayena, nāgarājā mahiddhiko;</p>
<p class="gathalast">Atulo nāma nāmena, ussannakusalasañcayo.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Tadāhaṃ nāgabhāvanā, nikkhamitvā sañātibhi;</p>
<p class="gathalast">Nāgānaṃ dibbaturiyehi, sasaṅghaṃ jinamupaṭṭhahiṃ.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Koṭisatasahassānaṃ, annapānena tappayiṃ;</p>
<p class="gathalast">Paccekadussayugaṃ datvā, saraṇaṃ tamupāgamiṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Sopi maṃ buddho byākāsi, sumano lokanāyako;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">‘‘Padhānaṃ padahitvāna…pe… <a name="T2.0451"></a> hessāma sammukhā imaṃ’’.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nagaraṃ mekhalaṃ nāma <span class="note">[mekhalaṃ nāma nagaraṃ (sī. syā.)]</span>, sudatto nāma khattiyo;</p>
<p class="gathalast">Sirimā nāma janikā, sumanassa mahesino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Navavassasahassāni<a name="T2.0452"></a>, agāraṃ ajjha so vasi;</p>
<p class="gathalast">Cando sucando vaṭaṃso ca, tayo pāsādamuttamā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Tesaṭṭhisatasahassāni, nāriyo samalaṅkatā;</p>
<p class="gathalast">Vaṭaṃsikā nāma nārī, anūpamo nāma atrajo.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Nimitte <a name="M2.0331"></a> caturo disvā, hatthiyānena nikkhami;</p>
<p class="gathalast">Anūnadasamāsāni, padhānaṃ padahī jino.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Brahmunā <a name="V2.0317"></a> yācito santo, sumano lokanāyako;</p>
<p class="gathalast">Vatti cakkaṃ mahāvīro, mekhale puramuttame.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Saraṇo bhāvitatto ca, ahesuṃ aggasāvakā;</p>
<p class="gathalast">Udeno nāmupaṭṭhāko, sumanassa mahesino.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Soṇā ca upasoṇā ca, ahesuṃ aggasāvikā;</p>
<p class="gathalast">Sopi buddho amitayaso, nāgamūle abujjhatha.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Varuṇo ceva saraṇo ca, ahesuṃ aggupaṭṭhakā;</p>
<p class="gathalast">Cālā ca upacālā ca, ahesuṃ aggupaṭṭhikā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Uccattanena <span class="note">[uccatarena (ka.)]</span> so buddho, navutihatthamuggato;</p>
<p class="gathalast">Kañcanagghiyasaṅkāso, dasasahassī virocati.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Navutivassasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Tāraṇīye <a name="P0.0025"></a> tārayitvā, bodhanīye ca bodhayi;</p>
<p class="gathalast">Parinibbāyi sambuddho, uḷurājāva atthami.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Te <a name="T2.0453"></a> ca khīṇāsavā bhikkhū, so ca buddho asādiso;</p>
<p class="gathalast">Atulappabhaṃ dassayitvā, nibbutā ye mahāyasā.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Tañca ñāṇaṃ atuliyaṃ, tāni ca atulāni ratanāni;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Sumano yasadharo buddho, aṅgārāmamhi nibbuto;</p>
<p class="gathalast">Tattheva tassa jinathūpo, catuyojanamuggatoti.</p>
<p class="centered">Sumanassa bhagavato vaṃso catuttho.</p>
<a name="kn12_7"></a>
<p class="chapter">7. Revatabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Sumanassa aparena, revato nāma nāyako;</p>
<p class="gathalast">Anūpamo asadiso, atulo uttamo jino.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sopi dhammaṃ <a name="M2.0332"></a><a name="V2.0318"></a> pakāsesi, brahmunā abhiyācito;</p>
<p class="gathalast">Khandhadhātuvavatthānaṃ, appavattaṃ bhavābhave.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassābhisamayā tīṇi, ahesuṃ dhammadesane;</p>
<p class="gathalast">Gaṇanāya na vattabbo, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Yadā arindamaṃ rājaṃ <span class="note">[rājānaṃ (ka.)]</span>, vinesi revato muni;</p>
<p class="gathalast">Tadā koṭisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Sattāhaṃ paṭisallānā, vuṭṭhahitvā narāsabho;</p>
<p class="gathalast">Koṭisataṃ naramarūnaṃ, vinesi uttame phale.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā <a name="T2.0454"></a> tayo āsuṃ, revatassa mahesino;</p>
<p class="gathalast">Khīṇāsavānaṃ vimalānaṃ, suvimuttāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Atikkantā gaṇanapathaṃ, paṭhamaṃ ye samāgatā;</p>
<p class="gathalast">Koṭisatasahassānaṃ, dutiyo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Yopi <span class="note">[yo so (syā. kaṃ. ka.)]</span> paññāya asamo, tassa cakkānuvattako;</p>
<p class="gathalast">So tadā byādhito āsi, patto jīvitasaṃsayaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Tassa gilānapucchāya, ye tadā upagatā munī;</p>
<p class="gathalast">Koṭisahassā arahanto, tatiyo āsi samāgamo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ tena samayena, atidevo nāma brāhmaṇo;</p>
<p class="gathalast">Upagantvā revataṃ buddhaṃ, saraṇaṃ tassa gañchahaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tassa sīlaṃ samādhiñca, paññāguṇamanuttamaṃ;</p>
<p class="gathalast">Thomayitvā yathāthāmaṃ, uttarīyamadāsahaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi <a name="P0.0026"></a> maṃ buddho byākāsi, revato lokanāyako;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Padhānaṃ padahitvāna…pe… <a name="T2.0455"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tadāpi taṃ buddhadhammaṃ, saritvā anubrūhayiṃ;</p>
<p class="gathalast">Āharissāmi taṃ dhammaṃ, yaṃ mayhaṃ abhipatthitaṃ.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Nagaraṃ <a name="M2.0333"></a> sudhaññavatī nāma <span class="note">[sudhammakaṃ nāma (sī.), sudhaññakaṃ nāma (syā.)]</span>, vipulo nāma khattiyo;</p>
<p class="gathalast">Vipulā nāma janikā, revatassa mahesino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Cha <a name="V2.0319"></a> ca vassasahassāni <span class="note">[chabbassasahassāni (sī. syā.)]</span>, agāraṃ ajjha so vasi;</p>
<p class="gatha2">Sudassano ratanagghi, āveḷo ca vibhūsito;</p>
<p class="gathalast">Puññakammābhinibbattā, tayo pāsādamuttamā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Tettiṃsa ca sahassāni, nāriyo samalaṅkatā;</p>
<p class="gathalast">Sudassanā nāma nārī, varuṇo nāma atrajo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Nimitte caturo disvā, rathayānena nikkhami;</p>
<p class="gathalast">Anūnasattamāsāni, padhānaṃ padahī jino.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Brahmunā yācito santo, revato lokanāyako;</p>
<p class="gathalast">Vatti cakkaṃ mahāvīro, varuṇārāme sirīghare.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Varuṇo <a name="T2.0457"></a> brahmadevo ca, ahesuṃ aggasāvakā;</p>
<p class="gathalast">Sambhavo nāmupaṭṭhāko, revatassa mahesino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Bhaddā ceva subhaddā ca, ahesuṃ aggasāvikā;</p>
<p class="gathalast">Sopi buddho asamasamo, nāgamūle abujjhatha.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Padumo kuñjaro ceva, ahesuṃ aggupaṭṭhikā;</p>
<p class="gathalast">Sirīmā ceva yasavatī, ahesuṃ aggupaṭṭhikā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Uccattanena so buddho, asītihatthamuggato;</p>
<p class="gathalast">Obhāseti disā sabbā, indaketuva uggato.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Tassa sarīre nibbattā, pabhāmālā anuttarā;</p>
<p class="gathalast">Divā vā yadi vā rattiṃ, samantā pharati yojanaṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Saṭṭhivassasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Dassayitvā buddhabalaṃ, amataṃ loke pakāsayaṃ;</p>
<p class="gathalast">Nibbāyi anupādāno, yathaggupādānasaṅkhayā.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">So ca kāyo ratananibho, so ca dhammo asādiso;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Revato <a name="M2.0334"></a> yasadharo buddho, nibbuto so mahāpure;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Revatassa bhagavato vaṃso pañcamo.</p>
<a name="kn12_8"></a>
<p class="chapter">8. Sobhitabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Revatassa <a name="T2.0458"></a><a name="V2.0320"></a><a name="P0.0027"></a> aparena, sobhito nāma nāyako;</p>
<p class="gathalast">Samāhito santacitto, asamo appaṭipuggalo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">So jino sakagehamhi, mānasaṃ vinivattayi;</p>
<p class="gathalast">Patvāna kevalaṃ bodhiṃ, dhammacakkaṃ pavattayi.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Yāva heṭṭhā avīcito, bhavaggā cāpi uddhato;</p>
<p class="gathalast">Etthantare ekaparisā, ahosi dhammadesane.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Tāya parisāya sambuddho, dhammacakkaṃ pavattayi;</p>
<p class="gathalast">Gaṇanāya na vattabbo, paṭhamābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tato parampi desente, marūnañca samāgame;</p>
<p class="gathalast">Navutikoṭisahassānaṃ, dutiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Punāparaṃ rājaputto, jayaseno nāma khattiyo;</p>
<p class="gathalast">Ārāmaṃ ropayitvāna, buddhe niyyādayī tadā.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Tassa yāgaṃ pakittento, dhammaṃ desesi cakkhumā;</p>
<p class="gathalast">Tadā koṭisahassānaṃ, tatiyābhisamayo ahu.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sannipātā tayo āsuṃ, sobhitassa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Uggato nāma so rājā, dānaṃ deti naruttame;</p>
<p class="gathalast">Tamhi dāne samāgañchuṃ, arahantā <span class="note">[arahataṃ (ka.)]</span> satakoṭiyo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Punāparaṃ <a name="T2.0459"></a> puragaṇo <span class="note">[pugagaṇo (ka.)]</span>, deti dānaṃ naruttame;</p>
<p class="gathalast">Tadā navutikoṭīnaṃ, dutiyo āsi samāgamo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Devaloke <a name="M2.0335"></a> vasitvāna, yadā orohatī jino;</p>
<p class="gathalast">Tadā asītikoṭīnaṃ, tatiyo āsi samāgamo.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Ahaṃ tena samayena, sujāto nāma brāhmaṇo;</p>
<p class="gathalast">Tadā sasāvakaṃ buddhaṃ, annapānena tappayiṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Sopi maṃ buddho byākāsi, sobhito lokanāyako;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Padhānaṃ <a name="V2.0321"></a> padahitvāna…pe… <a name="T2.0460"></a> hessāma sammukhā imaṃ’’.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tassāpi vacanaṃ sutvā, haṭṭho saṃviggamānaso;</p>
<p class="gathalast">Tamevatthamanuppattiyā, uggaṃ dhitimakāsahaṃ.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Sudhammaṃ nāma nagaraṃ, sudhammo nāma khattiyo;</p>
<p class="gathalast">Sudhammā nāma janikā, sobhitassa mahesino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Navavassasahassāni<a name="T2.0461"></a><a name="P0.0028"></a>, agāraṃ ajjha so vasi;</p>
<p class="gathalast">Kumudo nāḷino padumo, tayo pāsādamuttamā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Sattatiṃsasahassāni, nāriyo samalaṅkatā;</p>
<p class="gathalast">Maṇilā <span class="note">[makhilā (aṭṭha.), samaṅgī (sī.), makilā (syā. kaṃ.)]</span> nāma sā nārī, sīho nāmāsi atrajo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Nimitte caturo disvā, pāsādenābhinikkhami;</p>
<p class="gathalast">Sattāhaṃ padhānacāraṃ, caritvā purisuttamo.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Brahmunā yācito santo, sobhito lokanāyako;</p>
<p class="gathalast">Vatti cakkaṃ mahāvīro, sudhammuyyānamuttame.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Asamo ca sunetto ca, ahesuṃ aggasāvakā;</p>
<p class="gathalast">Anomo nāmupaṭṭhāko, sobhitassa mahesino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Nakulā ca sujātā ca, ahesuṃ aggasāvikā;</p>
<p class="gathalast">Bujjhamāno ca so buddho, nāgamūle abujjhatha.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Rammo ceva sudatto ca, ahesuṃ aggupaṭṭhakā;</p>
<p class="gathalast">Nakulā ceva cittā ca, ahesuṃ aggupaṭṭhikā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Aṭṭhapaṇṇāsaratanaṃ, accuggato mahāmuni;</p>
<p class="gathalast">Obhāseti disā sabbā, sataraṃsīva uggato.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Yathā <a name="M2.0336"></a> suphullaṃ pavanaṃ, nānāgandhehi dhūpitaṃ;</p>
<p class="gathalast">Tatheva tassa pāvacanaṃ, sīlagandhehi dhūpitaṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Yathāpi sāgaro nāma, dassanena atappiyo;</p>
<p class="gathalast">Tatheva tassa pāvacanaṃ, savaṇena atappiyaṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Navutivassasahassāni<a name="T2.0462"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Ovādaṃ anusiṭṭhiñca, datvāna sesake jane;</p>
<p class="gathalast">Hutāsanova tāpetvā, nibbuto so sasāvako.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">So <a name="V2.0322"></a> ca buddho asamasamo, tepi sāvakā balappattā;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Sobhito varasambuddho, sīhārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Sobhitassa bhagavato vaṃso chaṭṭho.</p>
<a name="kn12_9"></a>
<p class="chapter">9. Anomadassībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Sobhitassa <a name="P0.0029"></a> aparena, sambuddho dvipaduttamo;</p>
<p class="gathalast">Anomadassī amitayaso, tejassī duratikkamo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">So chetvā bandhanaṃ sabbaṃ, viddhaṃsetvā tayo bhave;</p>
<p class="gathalast">Anivattigamanaṃ maggaṃ, desesi devamānuse.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Sāgarova asaṅkhobho, pabbatova durāsado;</p>
<p class="gathalast">Ākāsova ananto so, sālarājāva phullito.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Dassanenapi taṃ buddhaṃ, tositā honti pāṇino;</p>
<p class="gathalast">Byāharantaṃ giraṃ sutvā, amataṃ pāpuṇanti te.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Dhammābhisamayo <a name="T2.0463"></a> tassa, iddho phīto tadā ahu;</p>
<p class="gathalast">Koṭisatāni abhisamiṃsu, paṭhame dhammadesane.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Tato paraṃ abhisamaye, vassante dhammavuṭṭhiyo;</p>
<p class="gathalast">Asītikoṭiyobhisamiṃsu, dutiye dhammadesane.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Tatoparañhi <a name="M2.0337"></a> vassante, tappayante ca pāṇinaṃ;</p>
<p class="gathalast">Aṭṭhasattatikoṭīnaṃ, tatiyābhisamayo ahu.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sannipātā tayo āsuṃ, tassāpi ca mahesino;</p>
<p class="gathalast">Abhiññābalappattānaṃ, pupphitānaṃ vimuttiyā.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Aṭṭhasatasahassānaṃ, sannipāto tadā ahu;</p>
<p class="gathalast">Pahīnamadamohānaṃ, santacittāna tādinaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sattasatasahassānaṃ<a name="V2.0323"></a>, dutiyo āsi samāgamo;</p>
<p class="gathalast">Anaṅgaṇānaṃ virajānaṃ, upasantāna tādinaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Channaṃ satasahassānaṃ, tatiyo āsi samāgamo;</p>
<p class="gathalast">Abhiññābalappattānaṃ, nibbutānaṃ tapassinaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Ahaṃ tena samayena, yakkho āsiṃ mahiddhiko;</p>
<p class="gathalast">Nekānaṃ yakkhakoṭīnaṃ, vasavattimhi issaro.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Tadāpi taṃ buddhavaraṃ, upagantvā mahesinaṃ;</p>
<p class="gathalast">Annapānena tappesiṃ, sasaṅghaṃ lokanāyakaṃ.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Sopi maṃ tadā byākāsi, visuddhanayano muni;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">‘‘Padhānaṃ <a name="T2.0464"></a> padahitvāna…pe… <a name="T2.0465"></a> hessāma sammukhā imaṃ’’.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Tassāpi vacanaṃ sutvā, haṭṭho saṃviggamānaso;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Nagaraṃ <a name="P0.0030"></a> candavatī nāma, yasavā nāma khattiyo;</p>
<p class="gathalast">Mātā yasodharā nāma, anomadassissa satthuno.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Dasavassasahassāni, agāraṃ ajjha so vasi;</p>
<p class="gathalast">Sirī upasirī vaḍḍho, tayo pāsādamuttamā.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Tevīsatisahassāni, nāriyo samalaṅkatā;</p>
<p class="gathalast">Sirimā nāma sā nārī, upavāṇo nāma atrajo.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Nimitte caturo disvā, sivikāyābhinikkhami;</p>
<p class="gathalast">Anūnadasamāsāni, padhānaṃ padahī jino.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Brahmunā <a name="T2.0466"></a><a name="M2.0338"></a> yācito santo, anomadassī mahāmuni;</p>
<p class="gathalast">Vatti cakkaṃ mahāvīro, uyyāne so sudassane <span class="note">[sudassanuyyānamuttame (syā. kaṃ.)]</span>.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Nisabho ca anomo ca <span class="note">[asoko ca (sī.)]</span>, ahesuṃ aggasāvakā;</p>
<p class="gathalast">Varuṇo nāmupaṭṭhāko, anomadassissa satthuno.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Sundarī ca sumanā ca, ahesuṃ aggasāvikā;</p>
<p class="gathalast">Bodhi tassa bhagavato, ajjunoti pavuccati.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Nandivaḍḍho sirivaḍḍho, ahesuṃ aggupaṭṭhakā;</p>
<p class="gathalast">Uppalā ceva padumā ca, ahesuṃ aggupaṭṭhikā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Aṭṭhapaṇṇāsaratanaṃ<a name="V2.0324"></a>, accuggato mahāmuni;</p>
<p class="gathalast">Pabhā niddhāvatī tassa, sataraṃsīva uggato.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Supupphitaṃ pāvacanaṃ, arahantehi tādihi;</p>
<p class="gathalast">Vītarāgehi vimalehi, sobhittha jinasāsanaṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">So ca satthā amitayaso, yugāni tāni atuliyāni;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Anomadassī jino satthā, dhammārāmamhi nibbuto;</p>
<p class="gathalast">Tatthevassa jinathūpo, ubbedho pañcavīsatīti.</p>
<p class="centered">Anomadassissa bhagavato vaṃso sattamo.</p>
<a name="kn12_10"></a>
<p class="chapter">10. Padumabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Anomadassissa <a name="T2.0467"></a><a name="P0.0031"></a> aparena, sambuddho dvipaduttamo;</p>
<p class="gathalast">Padumo nāma nāmena, asamo appaṭipuggalo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Tassāpi asamaṃ sīlaṃ, samādhipi anantako;</p>
<p class="gathalast">Asaṅkheyyaṃ ñāṇavaraṃ, vimuttipi anūpamā.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassāpi <a name="M2.0339"></a> atulatejassa, dhammacakkappavattane;</p>
<p class="gathalast">Abhisamayā tayo āsuṃ, mahātamapavāhanā.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Paṭhamābhisamaye buddho, koṭisatamabodhayi;</p>
<p class="gathalast">Dutiyābhisamaye dhīro, navutikoṭimabodhayi.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yadā ca padumo buddho, ovadī sakamatrajaṃ;</p>
<p class="gathalast">Tadā asītikoṭīnaṃ, tatiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā tayo āsuṃ, padumassa mahesino;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Kathinatthārasamaye<a name="V2.0325"></a>, uppanne kathinacīvare;</p>
<p class="gathalast">Dhammasenāpatitthāya, bhikkhū sibbiṃsu <span class="note">[yāciṃsu (ka.)]</span> cīvaraṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Tadā te vimalā bhikkhū, chaḷabhiññā mahiddhikā;</p>
<p class="gathalast">Tīṇi satasahassāni, samiṃsu aparājitā.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Punāparaṃ so narāsabho <span class="note">[naravusabho (syā. kaṃ.)]</span>, pavane vāsaṃ upāgami;</p>
<p class="gathalast">Tadā samāgamo āsi, dvinnaṃ satasahassinaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ tena samayena, sīho āsiṃ migādhibhū;</p>
<p class="gathalast">Vivekamanubrūhantaṃ<a name="T2.0468"></a>, pavane addasaṃ jinaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Vanditvā sirasā pāde, katvāna taṃ padakkhiṇaṃ;</p>
<p class="gathalast">Tikkhattuṃ abhināditvā, sattāhaṃ jinamupaṭṭhahaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sattāhaṃ varasamāpattiyā, vuṭṭhahitvā tathāgato;</p>
<p class="gathalast">Manasā cintayitvāna, koṭibhikkhū samānayi.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Tadāpi so mahāvīro, tesaṃ majjhe viyākari;</p>
<p class="gathalast">‘‘Aparimeyyito kappe, ayaṃ buddho bhavissati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Padhānaṃ padahitvāna…pe… <a name="T2.0469"></a> hessāma sammukhā imaṃ’’.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Campakaṃ nāma nagaraṃ, asamo nāma khattiyo;</p>
<p class="gathalast">Asamā nāma janikā, padumassa mahesino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Dasavassasahassāni<a name="M2.0340"></a><a name="P0.0032"></a>, agāraṃ ajjha so vasi;</p>
<p class="gathalast">Nandāvasuyasuttarā<a name="T2.0470"></a>, tayo pāsādamuttamā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Tettiṃsa ca sahassāni, nāriyo samalaṅkatā;</p>
<p class="gathalast">Uttarā nāma sā nārī, rammo nāmāsi atrajo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Nimitte caturo disvā, rathayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Brahmunā yācito santo, padumo lokanāyako;</p>
<p class="gathalast">Vatti cakkaṃ mahāvīro, dhanañcuyyānamuttame.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Sālo ca upasālo ca, ahesuṃ aggasāvakā;</p>
<p class="gathalast">Varuṇo nāmupaṭṭhāko, padumassa mahesino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Rādhā <a name="V2.0326"></a> ceva surādhā ca, ahesuṃ aggasāvikā;</p>
<p class="gathalast">Bodhi tassa bhagavato, mahāsoṇoti vuccati.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Bhiyyo ceva asamo ca, ahesuṃ aggupaṭṭhakā;</p>
<p class="gathalast">Rucī ca nandarāmā ca, ahesuṃ aggupaṭṭhikā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Aṭṭhapaṇṇāsaratanaṃ, accuggato mahāmuni;</p>
<p class="gathalast">Pabhā niddhāvatī tassa, asamā sabbaso disā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Candappabhā sūriyappabhā, ratanaggimaṇippabhā;</p>
<p class="gathalast">Sabbāpi tā hatā honti, patvā jinapabhuttamaṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Paripakkamānase <a name="T2.0471"></a> satte, bodhayitvā asesato;</p>
<p class="gathalast">Sesake anusāsitvā, nibbuto so sasāvako.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Uragova tacaṃ jiṇṇaṃ, vaddhapattaṃva pādapo;</p>
<p class="gathalast">Jahitvā sabbasaṅkhāre, nibbuto so yathā sikhī.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Padumo jinavaro satthā, dhammārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Padumassa bhagavato vaṃso aṭṭhamo.</p>
<a name="kn12_11"></a>
<p class="chapter">11. Nāradabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Padumassa <a name="M2.0341"></a><a name="P0.0033"></a> aparena, sambuddho dvipaduttamo;</p>
<p class="gathalast">Nārado nāma nāmena, asamo appaṭipuggalo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">So buddho cakkavattissa, jeṭṭho dayitaoraso;</p>
<p class="gathalast">Āmukkamālābharaṇo, uyyānaṃ upasaṅkami.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tatthāsi rukkho yasavipulo, abhirūpo brahā suci;</p>
<p class="gathalast">Tamajjhapatvā upanisīdi, mahāsoṇassa heṭṭhato.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Tattha <a name="V2.0327"></a> ñāṇavaruppajji, anantaṃ vajirūpamaṃ;</p>
<p class="gathalast">Tena vicini saṅkhāre, ukkujjamavakujjakaṃ <span class="note">[kujjataṃ (syā. kaṃ.)]</span>.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tattha sabbakilesāni, asesamabhivāhayi;</p>
<p class="gathalast">Pāpuṇī kevalaṃ bodhiṃ, buddhañāṇe ca cuddasa.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Pāpuṇitvāna <a name="T2.0472"></a> sambodhiṃ, dhammacakkaṃ pavattayi;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Mahādoṇaṃ nāgarājaṃ, vinayanto mahāmuni;</p>
<p class="gathalast">Pāṭiheraṃ tadākāsi, dassayanto sadevake.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Tadā devamanussānaṃ, tamhi dhammappakāsane;</p>
<p class="gathalast">Navutikoṭisahassāni, tariṃsu sabbasaṃsayaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Yamhi kāle mahāvīro, ovadī sakamatrajaṃ;</p>
<p class="gathalast">Asītikoṭisahassānaṃ, tatiyābhisamayo ahu.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sannipātā tayo āsuṃ, nāradassa mahesino;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Yadā buddho buddhaguṇaṃ, sanidānaṃ pakāsayi;</p>
<p class="gathalast">Navutikoṭisahassāni, samiṃsu vimalā tadā.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Yadā verocano nāgo, dānaṃ dadāti satthuno;</p>
<p class="gathalast">Tadā samiṃsu jinaputtā, asītisatasahassiyo.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Ahaṃ <a name="M2.0342"></a> tena samayena, jaṭilo uggatāpano;</p>
<p class="gathalast">Antalikkhacaro āsiṃ, pañcābhiññāsu pāragū.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tadāpāhaṃ asamasamaṃ, sasaṅghaṃ saparijjanaṃ;</p>
<p class="gathalast">Annapānena tappetvā, candanenābhipūjayiṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Sopi maṃ tadā byākāsi, nārado lokanāyako;</p>
<p class="gathalast">‘‘Aparimeyyito <a name="T2.0473"></a> kappe, ayaṃ buddho bhavissati.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Padhānaṃ padahitvāna…pe… <a name="T2.0474"></a> hessāma sammukhā imaṃ’’.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tassāpi <a name="P0.0034"></a> vacanaṃ sutvā, bhiyyo hāsetva mānasaṃ;</p>
<p class="gathalast">Adhiṭṭhahiṃ vataṃ uggaṃ, dasapāramipūriyā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Nagaraṃ dhaññavatī nāma, sudevo nāma khattiyo;</p>
<p class="gathalast">Anomā nāma janikā, nāradassa mahesino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Navavassasahassāni<a name="V2.0328"></a>, agāraṃ ajjha so vasi;</p>
<p class="gathalast">Jito vijitābhirāmo, tayo pāsādamuttamā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Ticattārīsasahassāni, nāriyo samalaṅkatā;</p>
<p class="gathalast">Vijitasenā nāma nārī, nanduttaro nāma atrajo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nimitte caturo disvā, padasā gamanena nikkhami;</p>
<p class="gathalast">Sattāhaṃ padhānacāraṃ, acarī purisuttamo <span class="note">[lokanāyako (sī. ka.)]</span>.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Brahmunā <a name="T2.0475"></a> yācito santo, nārado lokanāyako;</p>
<p class="gathalast">Vatti cakkaṃ mahāvīro, dhanañcuyyānamuttame.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Bhaddasālo jitamitto, ahesuṃ aggasāvakā;</p>
<p class="gathalast">Vāseṭṭho nāmupaṭṭhāko, nāradassa mahesino.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Uttarā phaggunī ceva, ahesuṃ aggasāvikā;</p>
<p class="gathalast">Bodhi tassa bhagavato, mahāsoṇoti vuccati.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Uggarindo vasabho ca, ahesuṃ aggupaṭṭhakā;</p>
<p class="gathalast">Indāvarī ca vaṇḍī <span class="note">[undī (sī.), gaṇḍī (syā. kaṃ.)]</span> ca, ahesuṃ aggupaṭṭhikā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Aṭṭhāsītiratanāni<a name="M2.0343"></a>, accuggato mahāmuni;</p>
<p class="gathalast">Kañcanagghiyasaṅkāso, dasasahassī virocati.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Tassa byāmappabhā kāyā, niddhāvati disodisaṃ;</p>
<p class="gathalast">Nirantaraṃ divārattiṃ, yojanaṃ pharate sadā.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Na keci tena samayena, samantā yojane janā;</p>
<p class="gathalast">Ukkāpadīpe ujjālenti, buddharaṃsīhi otthaṭā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Navutivassasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Yathā uḷūhi gaganaṃ, vicittaṃ upasobhati;</p>
<p class="gathalast">Tatheva sāsanaṃ tassa, arahantehi sobhati.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Saṃsārasotaṃ taraṇāya, sesake paṭipannake;</p>
<p class="gathalast">Dhammasetuṃ <a name="T2.0476"></a> daḷhaṃ katvā, nibbuto so narāsabho.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Sopi buddho asamasamo, tepi khīṇāsavā atulatejā;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Nārado jinavasabho, nibbuto sudassane pure;</p>
<p class="gathalast">Tatthevassa thūpavaro, catuyojanamuggatoti.</p>
<p class="centered">Nāradassa bhagavato vaṃso navamo.</p>
<a name="kn12_12"></a>
<p class="chapter">12. Padumuttarabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Nāradassa <a name="V2.0329"></a><a name="P0.0035"></a> aparena, sambuddho dvipaduttamo;</p>
<p class="gathalast">Padumuttaro nāma jino, akkhobho sāgarūpamo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Maṇḍakappova so āsi, yamhi buddho ajāyatha;</p>
<p class="gathalast">Ussannakusalā janatā, tamhi kappe ajāyatha.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Padumuttarassa bhagavato, paṭhame dhammadesane;</p>
<p class="gathalast">Koṭisatasahassānaṃ, dhammābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Tato parampi vassante, tappayante ca pāṇine;</p>
<p class="gathalast">Sattatiṃsasatasahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yamhi <a name="M2.0344"></a> kāle mahāvīro, ānandaṃ upasaṅkami;</p>
<p class="gathalast">Pitusantikaṃ upagantvā, āhanī amatadundubhiṃ.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Āhate amatabherimhi, vassante dhammavuṭṭhiyā;</p>
<p class="gathalast">Paññāsasatasahassānaṃ, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Ovādako <a name="T2.0477"></a> viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sannipātā tayo āsuṃ, padumuttarassa satthuno;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Yadā buddho asamasamo, vasi vebhārapabbate;</p>
<p class="gathalast">Navutikoṭisahassānaṃ, dutiyo āsi samāgamo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Puna cārikaṃ pakkante, gāmanigamaraṭṭhato;</p>
<p class="gathalast">Asītikoṭisahassānaṃ, tatiyo āsi samāgamo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Ahaṃ tena samayena, jaṭilo nāma raṭṭhiko;</p>
<p class="gathalast">Sambuddhappamukhaṃ saṅghaṃ, sabhattaṃ dussamadāsahaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi maṃ buddho byākāsi, saṅghamajjhe nisīdiya;</p>
<p class="gathalast">‘‘Satasahassito kappe, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Padhānaṃ <a name="V2.0330"></a> padahitvāna…pe… <a name="T2.0478"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāpi vacanaṃ sutvā, uttariṃ vatamadhiṭṭhahiṃ;</p>
<p class="gathalast">Akāsiṃ uggadaḷhaṃ dhitiṃ, dasapāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Byāhatā titthiyā sabbe, vimanā dummanā tadā;</p>
<p class="gathalast">Na tesaṃ keci paricaranti, raṭṭhato nicchubhanti te.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Sabbe <a name="P0.0036"></a> tattha samāgantvā, upagacchuṃ buddhasantike;</p>
<p class="gathalast">Tuvaṃ nātho mahāvīra, saraṇaṃ hohi cakkhuma.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Anukampako kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Evaṃ nirākulaṃ āsi, suññataṃ titthiyehi taṃ;</p>
<p class="gathalast">Vicittaṃ arahantehi, vasībhūtehi tādihi.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Nagaraṃ <a name="M2.0345"></a> haṃsavatī nāma, ānando nāma khattiyo;</p>
<p class="gathalast">Sujātā nāma janikā, padumuttarassa satthuno.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Dasavassasahassāni, agāraṃ ajjha so vasi;</p>
<p class="gathalast">Naravāhano yaso vasavattī <span class="note">[nārivāhano yasavatī (syā. kaṃ.)]</span>, tayo pāsādamuttamā.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Ticattārīsasahassāni, nāriyo samalaṅkatā;</p>
<p class="gathalast">Vasudattā nāma nārī, uttamo nāma atrajo.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Nimitte caturo disvā, pāsādenābhinikkhami;</p>
<p class="gathalast">Sattāhaṃ padhānacāraṃ, acarī purisuttamo.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Brahmunā <a name="T2.0480"></a> yācito santo, padumuttaro vināyako;</p>
<p class="gathalast">Vatti cakkaṃ mahāvīro, mithiluyyānamuttame.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Devalo ca sujāto ca, ahesuṃ aggasāvakā;</p>
<p class="gathalast">Sumano nāmupaṭṭhāko, padumuttarassa mahesino.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Amitā ca asamā ca, ahesuṃ aggasāvikā;</p>
<p class="gathalast">Bodhi tassa bhagavato, salaloti pavuccati.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Vitiṇṇo ceva <span class="note">[amito ceva (syā.)]</span> tisso ca, ahesuṃ aggupaṭṭhakā;</p>
<p class="gathalast">Haṭṭhā ceva vicittā ca, ahesuṃ aggupaṭṭhikā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Aṭṭhapaṇṇāsaratanaṃ, accuggato mahāmuni;</p>
<p class="gathalast">Kañcanagghiyasaṅkāso, dvattiṃsavaralakkhaṇo.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Kuṭṭā <a name="V2.0331"></a> kavāṭā bhittī ca, rukkhā nagasiluccayā;</p>
<p class="gathalast">Na tassāvaraṇaṃ atthi, samantā dvādasayojane.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Santāretvā bahujanaṃ, chinditvā sabbasaṃsayaṃ;</p>
<p class="gathalast">Jalitvā aggikkhandhova nibbuto so sasāvako.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Padumuttaro jino buddho, nandārāmamhi nibbuto;</p>
<p class="gathalast">Tatthevassa thūpavaro, dvādasubbedhayojanoti.</p>
<p class="centered">Padumuttarassa bhagavato vaṃso dasamo.</p>
<a name="kn12_13"></a>
<p class="chapter">13. Sumedhabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Padumuttarassa <a name="T2.0481"></a><a name="M2.0346"></a><a name="P0.0037"></a> aparena, sumedho nāma nāyako;</p>
<p class="gathalast">Durāsado uggatejo, sabbalokuttamo muni.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Pasannanetto sumukho, brahā uju patāpavā;</p>
<p class="gathalast">Hitesī sabbasattānaṃ, bahū mocesi bandhanā.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Yadā buddho pāpuṇitvā, kevalaṃ bodhimuttamaṃ;</p>
<p class="gathalast">Sudassanamhi nagare, dhammacakkaṃ pavattayi.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Tassāpi abhisamayā tīṇi, ahesuṃ dhammadesane;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Punāparaṃ kumbhakaṇṇaṃ, yakkhaṃ so damayī jino;</p>
<p class="gathalast">Navutikoṭisahassānaṃ, dutiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Punāparaṃ amitayaso, catusaccaṃ pakāsayi;</p>
<p class="gathalast">Asītikoṭisahassānaṃ, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, sumedhassa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sudassanaṃ <a name="V2.0332"></a> nāma nagaraṃ, upagañchi jino yadā;</p>
<p class="gathalast">Tadā khīṇāsavā bhikkhū, samiṃsu satakoṭiyo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Punāparaṃ devakūṭe, bhikkhūnaṃ kathinatthate;</p>
<p class="gathalast">Tadā navutikoṭīnaṃ, dutiyo āsi samāgamo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Punāparaṃ <a name="T2.0482"></a> dasabalo, yadā carati cārikaṃ;</p>
<p class="gathalast">Tadā asītikoṭīnaṃ, tatiyo āsi samāgamo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Ahaṃ tena samayena, uttaro nāma māṇavo;</p>
<p class="gathalast">Asītikoṭiyo mayhaṃ, ghare sannicitaṃ dhanaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Kevalaṃ sabbaṃ datvāna, sasaṅghe lokanāyake;</p>
<p class="gathalast">Saraṇaṃ tassupagañchiṃ, pabbajjañcābhirocayiṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Sopi maṃ buddho byākāsi, karonto anumodanaṃ;</p>
<p class="gathalast">‘‘Tiṃsakappasahassamhi, ayaṃ buddho bhavissati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Padhānaṃ <a name="M2.0347"></a> padahitvāna…pe… <a name="T2.0483"></a> hessāma sammukhā imaṃ’’.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Suttantaṃ vinayañcāpi, navaṅgaṃ satthusāsanaṃ;</p>
<p class="gathalast">Sabbaṃ pariyāpuṇitvāna, sobhayiṃ jinasāsanaṃ.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tatthappamatto <a name="T2.0484"></a><a name="P0.0038"></a> viharanto, nisajjaṭṭhānacaṅkame;</p>
<p class="gathalast">Abhiññāsu pāramiṃ gantvā, brahmalokamagañchahaṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Sudassanaṃ nāma nagaraṃ, sudatto nāma khattiyo;</p>
<p class="gathalast">Sudattā nāma janikā, sumedhassa mahesino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Navavassasahassāni, agāraṃ ajjha so vasi;</p>
<p class="gathalast">Sucandakañcanasirivaḍḍhā, tayo pāsādamuttamā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Tisoḷasasahassāni, nāriyo samalaṅkatā;</p>
<p class="gathalast">Sumanā nāma sā nārī, punabbasu nāma atrajo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nimitte caturo disvā, hatthiyānena nikkhami;</p>
<p class="gathalast">Anūnakaṃ aḍḍhamāsaṃ, padhānaṃ padahī jino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Brahmunā yācito santo, sumedho lokanāyako;</p>
<p class="gathalast">Vatti cakkaṃ mahāvīro, sudassanuyyānamuttame.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Saraṇo <a name="V2.0333"></a> sabbakāmo ca, ahesuṃ aggasāvakā;</p>
<p class="gathalast">Sāgaro nāmupaṭṭhāko, sumedhassa mahesino.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Rāmā ceva surāmā ca, ahesuṃ aggasāvikā;</p>
<p class="gathalast">Bodhi tassa bhagavato, mahānīpoti vuccati.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Uruvelā yasavā ca, ahesuṃ aggupaṭṭhakā;</p>
<p class="gathalast">Yasodharā sirimā ca <span class="note">[yasā nāma sirimā ca (syā. kaṃ.)]</span>, ahesuṃ aggupaṭṭhikā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Aṭṭhāsītiratanāni, accuggato mahāmuni;</p>
<p class="gathalast">Obhāseti disā sabbā, cando tāragaṇe yathā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Cakkavattimaṇī <a name="T2.0485"></a> nāma, yathā tapati yojanaṃ;</p>
<p class="gathalast">Tatheva tassa ratanaṃ, samantā pharati yojanaṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Navutivassasahassāni<a name="M2.0348"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Tevijjachaḷabhiññehi, balappattehi tādihi;</p>
<p class="gathalast">Samākulamidaṃ āsi, arahantehi sādhuhi.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Tepi sabbe amitayasā, vippamuttā nirūpadhī;</p>
<p class="gathalast">Ñāṇālokaṃ dassayitvā, nibbutā te mahāyasā.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Sumedho jinavaro buddho, medhārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Sumedhassa bhagavato vaṃso ekādasamo.</p>
<a name="kn12_14"></a>
<p class="chapter">14. Sujātabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tattheva <a name="P0.0039"></a> maṇḍakappamhi, sujāto nāma nāyako;</p>
<p class="gathalast">Sīhahanusabhakkhandho, appameyyo durāsado.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Candova vimalo suddho, sataraṃsīva patāpavā;</p>
<p class="gathalast">Evaṃ sobhati sambuddho, jalanto siriyā sadā.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Pāpuṇitvāna <a name="V2.0334"></a> sambuddho, kevalaṃ bodhimuttamaṃ;</p>
<p class="gathalast">Sumaṅgalamhi nagare, dhammacakkaṃ pavattayi.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Desente <a name="T2.0486"></a> <span class="note">[desento (syā. kaṃ.)]</span> pavaraṃ dhammaṃ, sujāte lokanāyake <span class="note">[sujāto lokanāyako (syā. kaṃ.)]</span>;</p>
<p class="gathalast">Asītikoṭī abhisamiṃsu, paṭhame dhammadesane.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yadā sujāto amitayaso, deve vassaṃ upāgami;</p>
<p class="gathalast">Sattatiṃsasatasahassānaṃ, dutiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Yadā sujāto asamasamo, upagacchi pitusantikaṃ;</p>
<p class="gathalast">Saṭṭhisatasahassānaṃ <span class="note">[sattatiṃsasahassānaṃ (sī.)]</span>, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, sujātassa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Abhiññābalappattānaṃ<a name="M2.0349"></a>, appattānaṃ bhavābhave;</p>
<p class="gathalast">Saṭṭhisatasahassāni, paṭhamaṃ sannipatiṃsu te.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Punāparaṃ sannipāte, tidivorohaṇe jine;</p>
<p class="gathalast">Paññāsasatasahassānaṃ, dutiyo āsi samāgamo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Upasaṅkamanto narāsabhaṃ, tassa yo aggasāvako;</p>
<p class="gathalast">Catūhi satasahassehi, sambuddhaṃ upasaṅkami.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Ahaṃ tena samayena, catudīpamhi issaro;</p>
<p class="gathalast">Antalikkhacaro āsiṃ, cakkavattī mahabbalo.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Loke acchariyaṃ disvā, abbhutaṃ lomahaṃsanaṃ;</p>
<p class="gathalast">Upagantvāna vandiṃ so, sujātaṃ lokanāyakaṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Catudīpe mahārajjaṃ, ratane satta uttame;</p>
<p class="gathalast">Buddhe niyyādayitvāna, pabbajiṃ tassa santike.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Ārāmikā janapade, uṭṭhānaṃ paṭipiṇḍiya;</p>
<p class="gathalast">Upanenti <a name="T2.0487"></a> bhikkhusaṅghassa, paccayaṃ sayanāsanaṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Sopi maṃ buddho <span class="note">[tadā (syā. kaṃ.)]</span> byākāsi, dasasahassimhi issaro;</p>
<p class="gathalast">‘‘Tiṃsakappasahassamhi, ayaṃ buddho bhavissati.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Padhānaṃ <a name="P0.0040"></a> padahitvāna…pe… hessāma sammukhā imaṃ’’.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tassāpi vacanaṃ sutvā, bhiyyo hāsaṃ janesahaṃ;</p>
<p class="gathalast">Adhiṭṭhahiṃ vataṃ uggaṃ, dasapāramipūriyā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Suttantaṃ <a name="V2.0335"></a> vinayañcāpi, navaṅgaṃ satthusāsanaṃ;</p>
<p class="gathalast">Sabbaṃ pariyāpuṇitvāna, sobhayiṃ jinasāsanaṃ.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Tatthappamatto viharanto, brahmaṃ bhāvetva bhāvanaṃ;</p>
<p class="gathalast">Abhiññāpāramiṃ gantvā, brahmalokamagañchahaṃ.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Sumaṅgalaṃ nāma nagaraṃ, uggato nāma khattiyo;</p>
<p class="gathalast">Mātā pabhāvatī nāma, sujātassa mahesino.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Navavassasahassāni<a name="T2.0489"></a>, agāraṃ ajjha so vasi;</p>
<p class="gathalast">Sirī upasirī nando, tayo pāsādamuttamā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Tevīsatisahassāni<a name="M2.0350"></a>, nāriyo samalaṅkatā;</p>
<p class="gathalast">Sirinandā nāma nārī, upaseno nāma atrajo.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Nimitte caturo disvā, assayānena nikkhami;</p>
<p class="gathalast">Anūnanavamāsāni, padhānaṃ padahī jino.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Brahmunā yācito santo, sujāto lokanāyako;</p>
<p class="gathalast">Vatti cakkaṃ mahāvīro, sumaṅgaluyyānamuttame.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Sudassano sudevo ca, ahesuṃ aggasāvakā;</p>
<p class="gathalast">Nārado nāmupaṭṭhāko, sujātassa mahesino.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Nāgā ca nāgasamālā ca, ahesuṃ aggasāvikā;</p>
<p class="gathalast">Bodhi tassa bhagavato, mahāveḷūti vuccati.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">So ca rukkho ghanakkhandho <span class="note">[ghanaruciro (sī. ka.)]</span>, acchiddo hoti pattiko;</p>
<p class="gathalast">Uju vaṃso brahā hoti, dassanīyo manoramo.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Ekakkhandho pavaḍḍhitvā, tato sākhā pabhijjati;</p>
<p class="gathalast">Yathā subaddho morahattho, evaṃ sobhati so dumo.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Na tassa kaṇṭakā honti, nāpi chiddaṃ mahā ahu;</p>
<p class="gathalast">Vitthiṇṇasākho aviralo, sandacchāyo manoramo.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Sudatto ceva citto ca, ahesuṃ aggupaṭṭhakā;</p>
<p class="gathalast">Subhaddā ca padumā ca, ahesuṃ aggupaṭṭhikā.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Paññāsaratano <a name="T2.0490"></a> āsi, uccattanena so jino;</p>
<p class="gathalast">Sabbākāravarūpeto, sabbaguṇamupāgato.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Tassa pabhā asamasamā, niddhāvati samantato;</p>
<p class="gathalast">Appamāṇo atuliyo, opammehi anūpamo.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Navutivassasahassāni<a name="V2.0336"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Yathāpi sāgare ūmī, gagane tārakā yathā;</p>
<p class="gathalast">Evaṃ tadā pāvacanaṃ, arahantehi cittitaṃ <span class="note">[cittakaṃ (syā. kaṃ.)]</span>.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">So <a name="M2.0351"></a><a name="P0.0041"></a> ca buddho asamasamo, guṇāni ca tāni atuliyāni;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Sujāto jinavaro buddho, silārāmamhi nibbuto;</p>
<p class="gathalast">Tattheva tassa cetiyo <span class="note">[tattheva cetiyo satthu (syā. kaṃ.)]</span>, tīṇigāvutamuggatoti.</p>
<p class="centered">Sujātassa bhagavato vaṃso dvādasamo.</p>
<a name="kn12_15"></a>
<p class="chapter">15. Piyadassībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Sujātassa aparena, sayambhū lokanāyako;</p>
<p class="gathalast">Durāsado asamasamo, piyadassī mahāyaso.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sopi <a name="T2.0491"></a> buddho amitayaso, ādiccova virocati;</p>
<p class="gathalast">Sabbaṃ tamaṃ nihantvāna, dhammacakkaṃ pavattayi.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassāpi atulatejassa, ahesuṃ abhisamayā tayo;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Sudassano devarājā, micchādiṭṭhimarocayi;</p>
<p class="gathalast">Tassa diṭṭhiṃ vinodento, satthā dhammamadesayi.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Janasannipāto atulo, mahāsannipatī tadā;</p>
<p class="gathalast">Navutikoṭisahassānaṃ, dutiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Yadā doṇamukhaṃ hatthiṃ, vinesi narasārathi;</p>
<p class="gathalast">Asītikoṭisahassānaṃ, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, tassāpi piyadassino;</p>
<p class="gathalast">Koṭisatasahassānaṃ, paṭhamo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Tato <a name="V2.0337"></a> paraṃ navutikoṭī, samiṃsu ekato munī;</p>
<p class="gathalast">Tatiye sannipātamhi, asītikoṭiyo ahū.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, kassapo nāma brāhmaṇo <span class="note">[mānavo (syā. kaṃ.)]</span>;</p>
<p class="gathalast">Ajjhāyako mantadharo, tiṇṇaṃ vedāna pāragū.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Tassa <a name="M2.0352"></a> dhammaṃ suṇitvāna, pasādaṃ janayiṃ ahaṃ;</p>
<p class="gathalast">Koṭisatasahassehi, saṅghārāmaṃ amāpayiṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tassa datvāna ārāmaṃ, haṭṭho saṃviggamānaso;</p>
<p class="gathalast">Saraṇe pañca sīle ca <span class="note">[saraṇaṃ pañcasīlañca (sī.)]</span>, daḷhaṃ katvā samādiyiṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi <a name="T2.0492"></a> maṃ buddho byākāsi, saṅghamajjhe nisīdiya;</p>
<p class="gathalast">‘‘Aṭṭhārase kappasate, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Padhānaṃ <a name="P0.0042"></a> padahitvāna…pe… <a name="T2.0493"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Sudhaññaṃ nāma nagaraṃ, sudatto nāma khattiyo;</p>
<p class="gathalast">Candā nāmāsi janikā, piyadassissa satthuno.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Navavassasahassāni, agāraṃ ajjha so vasi;</p>
<p class="gathalast">Sunimmalavimalagiriguhā, tayo pāsādamuttamā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tettiṃsasahassāni ca, nāriyo samalaṅkatā;</p>
<p class="gathalast">Vimalā nāma nārī ca, kañcanāveḷo nāma atrajo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Nimitte <a name="T2.0494"></a> caturo disvā, rathayānena nikkhami;</p>
<p class="gathalast">Chamāsaṃ padhānacāraṃ, acarī purisuttamo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Brahmunā yācito santo, piyadassī mahāmuni;</p>
<p class="gathalast">Vatti cakkaṃ mahāvīro, usabhuyyāne manorame.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Pālito sabbadassī ca, ahesuṃ aggasāvakā;</p>
<p class="gathalast">Sobhito nāmupaṭṭhāko, piyadassissa satthuno.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Sujātā dhammadinnā ca, ahesuṃ aggasāvikā;</p>
<p class="gathalast">Bodhi tassa bhagavato, kakudhoti pavuccati.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Sandhako dhammako ceva, ahesuṃ aggupaṭṭhakā;</p>
<p class="gathalast">Visākhā dhammadinnā ca, ahesuṃ aggupaṭṭhikā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Sopi <a name="M2.0353"></a><a name="V2.0338"></a> buddho amitayaso, dvattiṃsavaralakkhaṇo;</p>
<p class="gathalast">Asītihatthamubbedho, sālarājāva dissati.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Aggicandasūriyānaṃ, natthi tādisikā pabhā;</p>
<p class="gathalast">Yathā ahu pabhā tassa, asamassa mahesino.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Tassāpi devadevassa, āyu tāvatakaṃ ahu;</p>
<p class="gathalast">Navutivassasahassāni, loke aṭṭhāsi cakkhumā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Sopi buddho asamasamo, yugānipi tāni atuliyāni;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Piyadassī munivaro, assatthārāmamhi nibbuto;</p>
<p class="gathalast">Tatthevassa jinathūpo, tīṇiyojanamuggatoti.</p>
<p class="centered">Piyadassissa bhagavato vaṃso terasamo.</p>
<a name="kn12_16"></a>
<p class="chapter">16. Atthadassībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tattheva <a name="T2.0495"></a><a name="P0.0043"></a> maṇḍakappamhi, atthadassī mahāyaso;</p>
<p class="gathalast">Mahātamaṃ nihantvāna, patto sambodhimuttamaṃ.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Brahmunā yācito santo, dhammacakkaṃ pavattayi;</p>
<p class="gathalast">Amatena tappayī lokaṃ, dasasahassisadevakaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassāpi lokanāthassa, ahesuṃ abhisamayā tayo;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Yadā buddho atthadassī, carate devacārikaṃ;</p>
<p class="gathalast">Koṭisatasahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Punāparaṃ yadā buddho, desesi pitusantike;</p>
<p class="gathalast">Koṭisatasahassānaṃ, tatiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā tayo āsuṃ, tassāpi ca mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Aṭṭhanavutisahassānaṃ<a name="V2.0339"></a>, paṭhamo āsi samāgamo;</p>
<p class="gathalast">Aṭṭhāsītisahassānaṃ, dutiyo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Aṭṭhasattatisatasahassānaṃ<a name="M2.0354"></a>, tatiyo āsi samāgamo;</p>
<p class="gathalast">Anupādā vimuttānaṃ, vimalānaṃ mahesinaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, jaṭilo uggatāpano;</p>
<p class="gathalast">Susīmo nāma nāmena, mahiyā seṭṭhasammato.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Dibbaṃ <a name="T2.0496"></a> mandāravaṃ pupphaṃ, padumaṃ pārichattakaṃ;</p>
<p class="gathalast">Devalokāharitvāna, sambuddhamabhipūjayiṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Sopi maṃ buddho byākāsi, atthadassī mahāmuni;</p>
<p class="gathalast">‘‘Aṭṭhārase kappasate, ayaṃ buddho bhavissati.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">‘‘Padhānaṃ padahitvāna…pe… hessāma sammukhā imaṃ’’.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Tassāpi vacanaṃ sutvā, haṭṭho <span class="note">[tuṭṭho (syā. kaṃ.)]</span> saṃviggamānaso;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Sobhaṇaṃ nāma nagaraṃ, sāgaro nāma khattiyo;</p>
<p class="gathalast">Sudassanā nāma janikā, atthadassissa satthuno.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Dasavassasahassāni, agāraṃ ajjha so vasi;</p>
<p class="gathalast">Amaragiri sugiri vāhanā, tayo pāsādamuttamā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Tettiṃsañca <a name="T2.0498"></a> sahassāni, nāriyo samalaṅkatā;</p>
<p class="gathalast">Visākhā nāma nārī ca, selo nāmāsi atrajo.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Nimitte <a name="P0.0044"></a> caturo disvā, assayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Brahmunā yācito santo, atthadassī mahāyaso;</p>
<p class="gathalast">Vatti cakkaṃ mahāvīro, anomuyyāne narāsabho.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Santo ca upasanto ca, ahesuṃ aggasāvakā;</p>
<p class="gathalast">Abhayo nāmupaṭṭhāko, atthadassissa satthuno.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Dhammā ceva sudhammā ca, ahesuṃ aggasāvikā;</p>
<p class="gathalast">Bodhi tassa bhagavato, campakoti pavuccati.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nakulo ca nisabho ca, ahesuṃ aggupaṭṭhakā;</p>
<p class="gathalast">Makilā ca sunandā ca, ahesuṃ aggupaṭṭhikā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Sopi <a name="M2.0355"></a><a name="V2.0340"></a> buddho asamasamo, asītihatthamuggato;</p>
<p class="gathalast">Sobhate sālarājāva, uḷurājāva pūrito.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Tassa pākatikā raṃsī, anekasatakoṭiyo;</p>
<p class="gathalast">Uddhaṃ adho dasa disā, pharanti yojanaṃ sadā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Sopi buddho narāsabho, sabbasattuttamo muni;</p>
<p class="gathalast">Vassasatasahassāni, loke aṭṭhāsi cakkhumā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Atulaṃ dassetvā obhāsaṃ, virocetvā sadevake <span class="note">[atulaṃ dassayitvāna, obhāsetvā sadevake (sī. ka.)]</span>;</p>
<p class="gathalast">Sopi aniccataṃ patto, yathaggupādānasaṅkhayā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Atthadassī <a name="T2.0499"></a> jinavaro, anomārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Atthadassissa bhagavato vaṃso cuddasamo.</p>
<a name="kn12_17"></a>
<p class="chapter">17. Dhammadassībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tattheva <a name="P0.0045"></a> maṇḍakappamhi, dhammadassī mahāyaso;</p>
<p class="gathalast">Tamandhakāraṃ vidhamitvā, atirocati sadevake.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Tassāpi atulatejassa, dhammacakkappavattane;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Yadā buddho dhammadassī, vinesi sañjayaṃ isiṃ;</p>
<p class="gathalast">Tadā navutikoṭīnaṃ, dutiyābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Yadā sakko upāgañchi, sapariso vināyakaṃ;</p>
<p class="gathalast">Tadā asītikoṭīnaṃ, tatiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tassāpi devadevassa, sannipātā tayo ahuṃ <span class="note">[āsuṃ (sī. syā.)]</span>;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Yadā buddho dhammadassī, saraṇe vassaṃ upāgami;</p>
<p class="gathalast">Tadā koṭisatasahassānaṃ <span class="note">[koṭisahassānaṃ (sī. syā. kaṃ.)]</span>, paṭhamo āsi samāgamo.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Punāparaṃ <a name="V2.0341"></a> yadā buddho, devato eti mānusaṃ;</p>
<p class="gathalast">Tadāpi satakoṭīnaṃ, dutiyo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Punāparaṃ <a name="T2.0500"></a><a name="M2.0356"></a> yadā buddho, pakāsesi dhute guṇe;</p>
<p class="gathalast">Tadā asītikoṭīnaṃ, tatiyo āsi samāgamo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, sakko āsiṃ purindado;</p>
<p class="gathalast">Dibbena gandhamālena, turiyenābhipūjayiṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sopi maṃ buddho byākāsi, devamajjhe nisīdiya;</p>
<p class="gathalast">‘‘Aṭṭhārase kappasate, ayaṃ buddho bhavissati.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">‘‘Padhānaṃ padahitvāna…pe… <a name="T2.0501"></a> hessāma sammukhā imaṃ’’.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Saraṇaṃ nāma nagaraṃ, saraṇo nāma khattiyo;</p>
<p class="gathalast">Sunandā nāma janikā, dhammadassissa satthuno.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Aṭṭhavassasahassāni<a name="T2.0502"></a>, agāraṃ ajjha so vasi;</p>
<p class="gathalast">Arajo virajo sudassano, tayo pāsādamuttamā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Ticattārīsasahassāni <span class="note">[cattālīsasahassāni (syā. kaṃ.)]</span>, nāriyo samalaṅkatā;</p>
<p class="gathalast">Vicikoḷi nāma nārī, atrajo puññavaḍḍhano.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Nimitte <a name="P0.0046"></a> caturo disvā, pāsādenābhinikkhami;</p>
<p class="gathalast">Sattāhaṃ padhānacāraṃ, acarī purisuttamo.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Brahmunā yācito santo, dhammadassī narāsabho;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Padumo phussadevo ca, ahesuṃ aggasāvakā;</p>
<p class="gathalast">Sunetto <span class="note">[sudatto (syā. kaṃ.)]</span> nāmupaṭṭhāko, dhammadassissa satthuno.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Khemā ca saccanāmā ca, ahesuṃ aggasāvikā;</p>
<p class="gathalast">Bodhi tassa bhagavato, bimbijāloti vuccati.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Subhaddo kaṭissaho ceva, ahesuṃ aggupaṭṭhakā;</p>
<p class="gathalast">Sāḷiyā <span class="note">[sālisā (syā. kaṃ.)]</span> ca kaḷiyā ca, ahesuṃ aggupaṭṭhikā.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Sopi <a name="M2.0357"></a> buddho asamasamo, asītihatthamuggato;</p>
<p class="gathalast">Atirocati tejena, dasasahassimhi dhātuyā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Suphullo <a name="V2.0342"></a> sālarājāva, vijjūva gagane yathā;</p>
<p class="gathalast">Majjhanhikeva sūriyo, evaṃ so upasobhatha.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Tassāpi atulatejassa, samakaṃ āsi jīvitaṃ;</p>
<p class="gathalast">Vassasatasahassāni, loke aṭṭhāsi cakkhumā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Obhāsaṃ <a name="T2.0503"></a> dassayitvāna, vimalaṃ katvāna sāsanaṃ;</p>
<p class="gathalast">Cavi candova gagane, nibbuto so sasāvako.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Dhammadassī mahāvīro, sālārāmamhi nibbuto;</p>
<p class="gathalast">Tatthevassa thūpavaro, tīṇiyojanamuggatoti.</p>
<p class="centered">Dhammadassissa bhagavato vaṃso pannarasamo.</p>
<a name="kn12_18"></a>
<p class="chapter">18. Siddhatthabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Dhammadassissa <a name="P0.0047"></a> aparena, siddhattho nāma nāyako;</p>
<p class="gathalast">Nihanitvā tamaṃ sabbaṃ, sūriyo abbhuggato yathā.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sopi patvāna sambodhiṃ, santārento sadevakaṃ;</p>
<p class="gathalast">Abhivassi dhammameghena, nibbāpento sadevakaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassāpi atulatejassa, ahesuṃ abhisamayā tayo;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Punāparaṃ bhīmarathe <span class="note">[himaraṭṭhe (ka.)]</span>, yadā āhani dundubhiṃ;</p>
<p class="gathalast">Tadā navutikoṭīnaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yadā buddho dhammaṃ desesi, vebhāre so puruttame;</p>
<p class="gathalast">Tadā navutikoṭīnaṃ, tatiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā tayo āsuṃ, tasmimpi dvipaduttame;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Koṭisatānaṃ <a name="T2.0504"></a><a name="M2.0358"></a> navutīnaṃ <span class="note">[navutiyā (syā. kaṃ.)]</span>, asītiyāpi ca koṭinaṃ;</p>
<p class="gathalast">Ete āsuṃ tayo ṭhānā, vimalānaṃ samāgame.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Ahaṃ <a name="V2.0343"></a> tena samayena, maṅgalo nāma tāpaso;</p>
<p class="gathalast">Uggatejo duppasaho, abhiññābalasamāhito.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Jambuto phalamānetvā <span class="note">[phalamāhatvā (sī. syā.)]</span> siddhatthassa adāsahaṃ;</p>
<p class="gathalast">Paṭiggahetvā sambuddho, idaṃ vacanamabravi.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">‘‘Passatha imaṃ tāpasaṃ, jaṭilaṃ uggatāpanaṃ;</p>
<p class="gathalast">Catunnavutito kappe, ayaṃ buddho bhavissati.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">‘‘Padhānaṃ padahitvāna…pe… <a name="T2.0505"></a> hessāma sammukhā imaṃ’’.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Vebhāraṃ nāma nagaraṃ, udeno nāma khattiyo;</p>
<p class="gathalast">Suphassā nāma janikā, siddhatthassa mahesino.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Dasavassasahassāni<a name="T2.0506"></a>, agāraṃ ajjha so vasi;</p>
<p class="gathalast">Kokāsuppalakokanadā, tayo pāsādamuttamā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tisoḷasasahassāni, nāriyo samalaṅkatā;</p>
<p class="gathalast">Somanassā nāma sā nārī, anupamo nāma atrajo.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Nimitte caturo disvā, sivikāyābhinikkhami;</p>
<p class="gathalast">Anūnadasamāsāni, padhānaṃ padahī jino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Brahmunā yācito santo, siddhattho lokanāyako;</p>
<p class="gathalast">Vatti <a name="P0.0048"></a> cakkaṃ mahāvīro, migadāye naruttamo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Sambalo ca sumitto ca, ahesuṃ aggasāvakā;</p>
<p class="gathalast">Revato nāmupaṭṭhāko, siddhatthassa mahesino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Sīvalā ca surāmā ca, ahesuṃ aggasāvikā;</p>
<p class="gathalast">Bodhi tassa bhagavato, kaṇikāroti vuccati.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Suppiyo ca samuddo ca, ahesuṃ aggupaṭṭhakā;</p>
<p class="gathalast">Rammā ceva surammā ca, ahesuṃ aggupaṭṭhikā.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">So <a name="M2.0359"></a> buddho saṭṭhiratanaṃ, ahosi nabhamuggato;</p>
<p class="gathalast">Kañcanagghiyasaṅkāso, dasasahassī virocati.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Sopi buddho asamasamo, atulo appaṭipuggalo;</p>
<p class="gathalast">Vassasatasahassāni, loke aṭṭhāsi cakkhumā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Vipulaṃ <a name="V2.0344"></a> pabhaṃ dassayitvā, pupphāpetvāna sāvake;</p>
<p class="gathalast">Vilāsetvā samāpatyā, nibbuto so sasāvako.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Siddhattho <a name="T2.0507"></a> munivaro buddho, anomārāmamhi nibbuto;</p>
<p class="gathalast">Tatthevassa thūpavaro, catuyojanamuggatoti.</p>
<p class="centered">Siddhatthassa bhagavato vaṃso soḷasamo.</p>
<a name="kn12_19"></a>
<p class="chapter">19. Tissabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Siddhatthassa aparena, asamo appaṭipuggalo;</p>
<p class="gathalast">Anantatejo amitayaso, tisso lokagganāyako.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Tamandhakāraṃ vidhamitvā, obhāsetvā sadevakaṃ;</p>
<p class="gathalast">Anukampako mahāvīro, loke uppajji cakkhumā.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tassāpi atulā iddhi, atulaṃ sīlaṃ samādhi ca;</p>
<p class="gathalast">Sabbattha pāramiṃ gantvā, dhammacakkaṃ pavattayi.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">So buddho dasasahassimhi, viññāpesi giraṃ suciṃ;</p>
<p class="gathalast">Koṭisatāni abhisamiṃsu, paṭhame dhammadesane.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Dutiyo navutikoṭīnaṃ, tatiyo saṭṭhikoṭiyo;</p>
<p class="gathalast">Bandhanāto pamocesi, satte <span class="note">[sampatte (ka.)]</span> naramarū tadā.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā tayo āsuṃ, tisse lokagganāyake;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Khīṇāsavasatasahassānaṃ, paṭhamo āsi samāgamo;</p>
<p class="gathalast">Navutisatasahassānaṃ, dutiyo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Asītisatasahassānaṃ<a name="T2.0508"></a><a name="M2.0360"></a><a name="P0.0049"></a>, tatiyo āsi samāgamo;</p>
<p class="gathalast">Khīṇāsavānaṃ vimalānaṃ, pupphitānaṃ vimuttiyā.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, sujāto nāma khattiyo;</p>
<p class="gathalast">Mahābhogaṃ chaḍḍayitvā, pabbajiṃ isipabbajaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Mayi <a name="V2.0345"></a> pabbajite sante, uppajji lokanāyako;</p>
<p class="gathalast">Buddhoti saddaṃ sutvāna, pīti me upapajjatha.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Dibbaṃ mandāravaṃ pupphaṃ, padumaṃ pārichattakaṃ;</p>
<p class="gathalast">Ubho hatthehi paggayha, dhunamāno upāgamiṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Catuvaṇṇaparivutaṃ, tissaṃ lokagganāyakaṃ;</p>
<p class="gathalast">Tamahaṃ pupphaṃ gahetvā, matthake dhārayiṃ jinaṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Sopi maṃ buddho byākāsi, janamajjhe nisīdiya;</p>
<p class="gathalast">‘‘Dvenavute ito kappe, ayaṃ buddho bhavissati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Padhānaṃ <a name="T2.0509"></a> padahitvāna…pe… hessāma sammukhā imaṃ’’.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Khemakaṃ nāma nagaraṃ, janasandho nāma khattiyo;</p>
<p class="gathalast">Padumā nāma janikā, tissassa ca mahesino.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Sattavassasahassāni, agāraṃ ajjha so vasi;</p>
<p class="gathalast">Guhāsela nārisaya nisabhā <span class="note">[kumudo nāḷiyo padumo (ka.)]</span>, tayo pāsādamuttamā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Samatiṃsasahassāni, nāriyo samalaṅkatā;</p>
<p class="gathalast">Subhaddānāmikā nārī, ānando nāma atrajo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Nimitte caturo disvā, assayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Brahmunā yācito santo, tisso lokagganāyako;</p>
<p class="gathalast">Vatti cakkaṃ mahāvīro, yasavatiyamuttame.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Brahmadevo udayo ca, ahesuṃ aggasāvakā;</p>
<p class="gathalast">Samaṅgo nāmupaṭṭhāko, tissassa ca mahesino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Phussā <a name="M2.0361"></a> ceva sudattā ca, ahesuṃ aggasāvikā;</p>
<p class="gathalast">Bodhi tassa bhagavato, asanoti pavuccati.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Sambalo ca sirimā ceva, ahesuṃ aggupaṭṭhakā;</p>
<p class="gathalast">Kisāgotamī upasenā, ahesuṃ aggupaṭṭhikā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">So <a name="T2.0511"></a> buddho saṭṭhiratano, ahu uccattane jino;</p>
<p class="gathalast">Anūpamo asadiso, himavā viya dissati.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Tassāpi atulatejassa, āyu āsi anuttaro;</p>
<p class="gathalast">Vassasatasahassāni, loke aṭṭhāsi cakkhumā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Uttamaṃ <a name="V2.0346"></a> pavaraṃ seṭṭhaṃ, anubhotvā mahāyasaṃ;</p>
<p class="gathalast">Jalitvā aggikkhandhova, nibbuto so sasāvako.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Valāhakova <a name="P0.0050"></a> anilena, sūriyena viya ussavo;</p>
<p class="gathalast">Andhakārova padīpena, nibbuto so sasāvako.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Tisso jinavaro buddho, nandārāmamhi nibbuto;</p>
<p class="gathalast">Tatthevassa jinathūpo, tīṇiyojanamuggatoti.</p>
<p class="centered">Tissassa bhagavato vaṃso sattarasamo.</p>
<a name="kn12_20"></a>
<p class="chapter">20. Phussabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tattheva maṇḍakappamhi, ahu satthā anuttaro;</p>
<p class="gathalast">Anupamo asamasamo, phusso lokagganāyako.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sopi sabbaṃ tamaṃ hantvā, vijaṭetvā mahājaṭaṃ;</p>
<p class="gathalast">Sadevakaṃ tappayanto, abhivassi amatambunā.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ pavattente, phusse nakkhattamaṅgale;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Navutisatasahassānaṃ<a name="T2.0512"></a>, dutiyābhisamayo ahu;</p>
<p class="gathalast">Asītisatasahassānaṃ, tatiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Sannipātā tayo āsuṃ, phussassāpi mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Saṭṭhisatasahassānaṃ<a name="M2.0362"></a>, paṭhamo āsi samāgamo;</p>
<p class="gathalast">Paññāsasatasahassānaṃ, dutiyo āsi samāgamo.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Cattārīsasatasahassānaṃ, tatiyo āsi samāgamo;</p>
<p class="gathalast">Anupādā vimuttānaṃ, vocchinnapaṭisandhinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Ahaṃ tena samayena, vijitāvī nāma khattiyo;</p>
<p class="gathalast">Chaḍḍayitvā mahārajjaṃ, pabbajiṃ tassa santike.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Sopi <a name="V2.0347"></a> maṃ buddho byākāsi, phusso lokagganāyako;</p>
<p class="gathalast">‘‘Dvenavute ito kappe, ayaṃ buddho bhavissati.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">‘‘Padhānaṃ padahitvāna…pe… <a name="T2.0513"></a> hessāma sammukhā imaṃ’’.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Suttantaṃ <a name="T2.0514"></a> vinayañcāpi, navaṅgaṃ satthusāsanaṃ;</p>
<p class="gathalast">Sabbaṃ pariyāpuṇitvā, sobhayiṃ jinasāsanaṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Tatthappamatto <a name="P0.0051"></a> viharanto, brahmaṃ bhāvetva bhāvanaṃ;</p>
<p class="gathalast">Abhiññāsu pāramiṃ gantvā, brahmalokamagañchahaṃ.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Kāsikaṃ nāma nagaraṃ, jayaseno nāma khattiyo;</p>
<p class="gathalast">Sirimā nāma janikā, phussassāpi mahesino.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Navavassasahassāni, agāraṃ ajjha so vasi;</p>
<p class="gathalast">Garuḷapakkha haṃsa suvaṇṇabhārā, tayo pāsādamuttamā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Tiṃsaitthisahassāni, nāriyo samalaṅkatā;</p>
<p class="gathalast">Kisāgotamī nāma nārī, anūpamo nāma atrajo.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Nimitte caturo disvā, hatthiyānena nikkhami;</p>
<p class="gathalast">Chamāsaṃ padhānacāraṃ, acarī purisuttamo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Brahmunā yācito santo, phusso lokagganāyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Surakkhito dhammaseno, ahesuṃ aggasāvakā;</p>
<p class="gathalast">Sabhiyo nāmupaṭṭhāko, phussassāpi mahesino.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Cālā <a name="M2.0363"></a> ca upacālā ca, ahesuṃ aggasāvikā;</p>
<p class="gathalast">Bodhi tassa bhagavato, āmaṇḍoti pavuccati.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Dhanañcayo visākho ca, ahesuṃ aggupaṭṭhakā;</p>
<p class="gathalast">Padumā ceva nāgā ca, ahesuṃ aggupaṭṭhikā.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Aṭṭhapaṇṇāsaratanaṃ<a name="T2.0515"></a>, sopi accuggato muni;</p>
<p class="gathalast">Sobhate sataraṃsīva, uḷurājāva pūrito.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Navutivassasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Ovaditvā <a name="V2.0348"></a> bahū satte, santāretvā bahū jane;</p>
<p class="gathalast">Sopi satthā atulayaso, nibbuto so sasāvako.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Phusso jinavaro satthā, senārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Phussassa bhagavato vaṃso aṭṭhārasamo.</p>
<a name="kn12_21"></a>
<p class="chapter">21. Vipassībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Phussassa <a name="P0.0052"></a> ca aparena, sambuddho dvipaduttamo;</p>
<p class="gathalast">Vipassī nāma nāmena, loke uppajji cakkhumā.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Avijjaṃ sabbaṃ padāletvā, patto sambodhimuttamaṃ;</p>
<p class="gathalast">Dhammacakkaṃ pavattetuṃ, pakkāmi bandhumatīpuraṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ pavattetvā, ubho bodhesi nāyako;</p>
<p class="gathalast">Gaṇanāya na vattabbo, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Punāparaṃ amitayaso, tattha saccaṃ pakāsayi;</p>
<p class="gathalast">Caturāsītisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Caturāsītisahassāni<a name="T2.0516"></a>, sambuddhaṃ anupabbajuṃ;</p>
<p class="gathalast">Tesamārāmapattānaṃ, dhammaṃ desesi cakkhumā.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sabbākārena <a name="M2.0364"></a> bhāsato, sutvā upanisādino <span class="note">[upanissā jino (syā. kaṃ.)]</span>;</p>
<p class="gathalast">Tepi dhammavaraṃ gantvā, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, vipassissa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Aṭṭhasaṭṭhisatasahassānaṃ, paṭhamo āsi samāgamo;</p>
<p class="gathalast">Bhikkhusatasahassānaṃ, dutiyo āsi samāgamo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Asītibhikkhusahassānaṃ, tatiyo āsi samāgamo;</p>
<p class="gathalast">Tattha bhikkhugaṇamajjhe, sambuddho atirocati.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ <a name="V2.0349"></a> tena samayena, nāgarājā mahiddhiko;</p>
<p class="gathalast">Atulo nāma nāmena, puññavanto jutindharo.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Nekānaṃ nāgakoṭīnaṃ, parivāretvānahaṃ tadā;</p>
<p class="gathalast">Vajjanto dibbaturiyehi, lokajeṭṭhaṃ upāgamiṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Upasaṅkamitvā sambuddhaṃ, vipassiṃ lokanāyakaṃ;</p>
<p class="gathalast">Maṇimuttaratanakhacitaṃ, sabbābharaṇavibhūsitaṃ;</p>
<p class="gathalast">Nimantetvā dhammarājassa, suvaṇṇapīṭhamadāsahaṃ.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Sopi maṃ buddho byākāsi, saṅghamajjhe nisīdiya;</p>
<p class="gathalast">‘‘Ekanavutito kappe, ayaṃ buddho bhavissati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">‘‘Ahu <a name="T2.0517"></a> kapilavhayā rammā, nikkhamitvā tathāgato;</p>
<p class="gathalast">Padhānaṃ padahitvāna, katvā dukkarakārikaṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">‘‘Ajapālarukkhamūlasmiṃ<a name="P0.0053"></a>, nisīditvā tathāgato;</p>
<p class="gathalast">Tattha pāyāsaṃ paggayha, nerañjaramupehiti.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Nerañjarāya tīramhi, pāyāsaṃ ada so jino;</p>
<p class="gathalast">Paṭiyattavaramaggena, bodhimūlamupehiti.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">‘‘Tato padakkhiṇaṃ katvā, bodhimaṇḍaṃ anuttaro;</p>
<p class="gathalast">Assatthamūle sambodhiṃ, bujjhissati mahāyaso.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">‘‘Imassa janikā mātā, māyā nāma bhavissati;</p>
<p class="gathalast">Pitā suddhodano nāma, ayaṃ hessati gotamo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">‘‘Anāsavā <a name="M2.0365"></a> vītarāgā, santacittā samāhitā;</p>
<p class="gatha2">Kolito upatisso ca, aggā hessanti sāvakā;</p>
<p class="gathalast">Ānando nāmupaṭṭhāko, upaṭṭhissatimaṃ jinaṃ.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">‘‘Khemā uppalavaṇṇā ca, aggā hessanti sāvikā;</p>
<p class="gatha2">Anāsavā vītarāgā, santacittā samāhitā;</p>
<p class="gathalast">Bodhi tassa bhagavato, assatthoti pavuccati.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">‘‘Citto ca hatthāḷavako, aggā hessantupaṭṭhakā;</p>
<p class="gatha2">Nandamātā ca uttarā, aggā hessantupaṭṭhikā;</p>
<p class="gathalast">Āyu vassasataṃ tassa, gotamassa yasassino.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">‘‘Idaṃ <a name="T2.0518"></a><a name="V2.0350"></a> sutvāna vacanaṃ…pe… hessāma sammukhā imaṃ’’.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Tassāhaṃ vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Nagaraṃ bandhumatī nāma, bandhumā nāma khattiyo;</p>
<p class="gathalast">Mātā bandhumatī nāma, vipassissa mahesino.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Aṭṭhavassasahassāni, agāraṃ ajjha so vasi;</p>
<p class="gathalast">Nando sunando sirimā, tayo pāsādamuttamā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Ticattārīsasahassāni, nāriyo samalaṅkatā;</p>
<p class="gathalast">Sudassanā nāma sā nārī, samavattakkhandho nāma atrajo.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Nimitte caturo disvā, rathayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Brahmunā <a name="T2.0519"></a> yācito santo, vipassī lokanāyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Khaṇḍo ca tissanāmo ca, ahesuṃ aggasāvakā;</p>
<p class="gathalast">Asoko nāmupaṭṭhāko, vipassissa mahesino.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Candā ca candamittā ca, ahesuṃ aggasāvikā;</p>
<p class="gathalast">Bodhi tassa bhagavato, pāṭalīti pavuccati.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Punabbasumitto nāgo ca, ahesuṃ aggupaṭṭhakā;</p>
<p class="gathalast">Sirimā uttarā ceva, ahesuṃ aggupaṭṭhikā.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Asītihatthamubbedho<a name="M2.0366"></a>, vipassī lokanāyako;</p>
<p class="gathalast">Pabhā niddhāvati tassa, samantā sattayojane.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Asītivassasahassāni, āyu buddhassa tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Bahudevamanussānaṃ, bandhanā parimocayi;</p>
<p class="gathalast">Maggāmaggañca ācikkhi, avasesaputhujjane.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">Ālokaṃ <a name="P0.0054"></a> dassayitvāna, desetvā amataṃ padaṃ;</p>
<p class="gathalast">Jalitvā aggikkhandhova, nibbuto so sasāvako.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Iddhivaraṃ puññavaraṃ, lakkhaṇañca kusumitaṃ;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para37"></a><a name="para37_kn12"></a><span class="paranum">37</span>.</p>
<p class="gatha1">Vipassī <a name="V2.0351"></a> jinavaro buddho, sumittārāmamhi nibbuto;</p>
<p class="gathalast">Tatthevassa thūpavaro, sattayojanamussitoti.</p>
<p class="centered">Vipassissa bhagavato vaṃso ekūnavīsatimo.</p>
<a name="kn12_22"></a>
<p class="chapter">22. Sikhībuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Vipassissa <a name="T2.0520"></a> aparena, sambuddho dvipaduttamo;</p>
<p class="gathalast">Sikhivhayo āsi jino, asamo appaṭipuggalo.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Mārasenaṃ pamadditvā, patto sambodhimuttamaṃ;</p>
<p class="gathalast">Dhammacakkaṃ pavattesi, anukampāya pāṇinaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ pavattente, sikhimhi jinapuṅgave <span class="note">[munipuṅgave (sī.)]</span>;</p>
<p class="gathalast">Koṭisatasahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Aparampi dhammaṃ desente, gaṇaseṭṭhe naruttame;</p>
<p class="gathalast">Navutikoṭisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yamakapāṭihāriyañca <span class="note">[yamakaṃ pāṭihīrañca (sī.)]</span>, dassayante sadevake;</p>
<p class="gathalast">Asītikoṭisahassānaṃ, tatiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sannipātā <a name="M2.0367"></a> tayo āsuṃ, sikhissāpi mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Bhikkhusatasahassānaṃ, paṭhamo āsi samāgamo;</p>
<p class="gathalast">Asītibhikkhusahassānaṃ, dutiyo āsi samāgamo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Sattatibhikkhusahassānaṃ, tatiyo āsi samāgamo;</p>
<p class="gathalast">Anupalitto padumaṃva, toyamhi sampavaḍḍhitaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, arindamo nāma khattiyo;</p>
<p class="gathalast">Sambuddhappamukhaṃ saṅghaṃ, annapānena tappayiṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Bahuṃ <a name="T2.0521"></a> dussavaraṃ datvā, dussakoṭiṃ anappakaṃ;</p>
<p class="gathalast">Alaṅkataṃ hatthiyānaṃ, sambuddhassa adāsahaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Hatthiyānaṃ <a name="V2.0352"></a> nimminitvā, kappiyaṃ upanāmayiṃ;</p>
<p class="gathalast">Pūrayiṃ mānasaṃ mayhaṃ, niccaṃ daḷhamupaṭṭhitaṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi <a name="P0.0055"></a> maṃ buddho byākāsi, sikhī lokagganāyako;</p>
<p class="gathalast">‘‘Ekatiṃse ito kappe, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Ahu kapilavhayā rammā…pe… <a name="T2.0522"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāhaṃ vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Nagaraṃ aruṇavatī nāma, aruṇo nāma khattiyo;</p>
<p class="gathalast">Pabhāvatī nāma janikā, sikhissāpi mahesino.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Sattavassasahassāni<a name="T2.0523"></a>, agāraṃ ajjha so vasi;</p>
<p class="gathalast">Sucandako giri vasabho <span class="note">[sucando girivahano (sī.)]</span>, tayo pāsādamuttamā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Catuvīsasahassāni, nāriyo samalaṅkatā;</p>
<p class="gathalast">Sabbakāmā nāma nārī, atulo nāma atrajo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Nimitte caturo disvā, hatthiyānena nikkhami;</p>
<p class="gathalast">Aṭṭhamāsaṃ padhānacāraṃ, acarī purisuttamo.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Brahmunā <a name="M2.0368"></a> yācito santo, sikhī lokagganāyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Abhibhū sambhavo ceva, ahesuṃ aggasāvakā;</p>
<p class="gathalast">Khemaṅkaro nāmupaṭṭhāko, sikhissāpi mahesino.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Sakhilā ca padumā ca, ahesuṃ aggasāvikā;</p>
<p class="gathalast">Bodhi tassa bhagavato, puṇḍarīkoti vuccati.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Sirivaḍḍho ca nando ca, ahesuṃ aggupaṭṭhakā;</p>
<p class="gathalast">Cittā ceva suguttā ca, ahesuṃ aggupaṭṭhikā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Uccattanena so buddho, sattatihatthamuggato;</p>
<p class="gathalast">Kañcanagghiyasaṅkāso, dvattiṃsavaralakkhaṇo.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Tassāpi byāmappabhā kāyā, divārattiṃ nirantaraṃ;</p>
<p class="gathalast">Disodisaṃ niccharanti, tīṇiyojanaso pabhā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Sattativassasahassāni, āyu tassa mahesino;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Dhammameghaṃ <a name="T2.0524"></a><a name="V2.0353"></a> pavassetvā, temayitvā sadevake;</p>
<p class="gathalast">Khemantaṃ pāpayitvāna, nibbuto so sasāvako.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Anubyañjanasampannaṃ, dvattiṃsavaralakkhaṇaṃ;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Sikhī munivaro buddho, assārāmamhi nibbuto;</p>
<p class="gathalast">Tatthevassa thūpavaro, tīṇiyojanamuggatoti.</p>
<p class="centered">Sikhissa bhagavato vaṃso vīsatimo.</p>
<a name="kn12_23"></a>
<p class="chapter">23. Vessabhūbuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Tattheva <a name="P0.0056"></a> maṇḍakappamhi, asamo appaṭipuggalo;</p>
<p class="gathalast">Vessabhū nāma nāmena, loke uppajji nāyako <span class="note">[so jino (syā. kaṃ. ka.)]</span>.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Ādittaṃ <a name="M2.0369"></a> vata rāgaggi, taṇhānaṃ vijitaṃ tadā;</p>
<p class="gathalast">Nāgova bandhanaṃ chetvā, patto sambodhimuttamaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ pavattente, vessabhūlokanāyake;</p>
<p class="gathalast">Asītikoṭisahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Pakkante cārikaṃ raṭṭhe, lokajeṭṭhe narāsabhe;</p>
<p class="gathalast">Sattatikoṭisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Mahādiṭṭhiṃ vinodento, pāṭiheraṃ karoti so;</p>
<p class="gathalast">Samāgatā naramarū, dasasahassī sadevake.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Mahāacchariyaṃ <a name="T2.0525"></a> disvā, abbhutaṃ lomahaṃsanaṃ;</p>
<p class="gathalast">Devā ceva manussā ca, bujjhare saṭṭhikoṭiyo.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Sannipātā tayo āsuṃ, vessabhussa mahesino;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Asītibhikkhusahassānaṃ, paṭhamo āsi samāgamo;</p>
<p class="gathalast">Sattatibhikkhusahassānaṃ, dutiyo āsi samāgamo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Saṭṭhibhikkhusahassānaṃ<a name="V2.0354"></a>, tatiyo āsi samāgamo;</p>
<p class="gathalast">Jarādibhayabhītānaṃ, orasānaṃ mahesino.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ tena samayena, sudassano nāma khattiyo;</p>
<p class="gatha2">Nimantetvā mahāvīraṃ, dānaṃ datvā mahārahaṃ;</p>
<p class="gathalast">Annapānena vatthena, sasaṅghaṃ jina pūjayiṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tassa buddhassa asamassa, cakkaṃ vattitamuttamaṃ;</p>
<p class="gathalast">Sutvāna paṇitaṃ dhammaṃ, pabbajjamabhirocayiṃ.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Mahādānaṃ pavattetvā, rattindivamatandito;</p>
<p class="gathalast">Pabbajjaṃ guṇasampannaṃ, pabbajiṃ jinasantike.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Ācāraguṇasampanno, vattasīlasamāhito;</p>
<p class="gathalast">Sabbaññutaṃ gavesanto, ramāmi jinasāsane.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Saddhāpītiṃ upagantvā, buddhaṃ vandāmi sattharaṃ;</p>
<p class="gathalast">Pīti uppajjati mayhaṃ, bodhiyāyeva kāraṇā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Anivattamānasaṃ <a name="M2.0370"></a> ñatvā, sambuddho etadabravi;</p>
<p class="gathalast">‘‘Ekatiṃse ito kappe, ayaṃ buddho bhavissati.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">‘‘Ahu <a name="T2.0526"></a> kapilavhayā rammā…pe… hessāma sammukhā imaṃ’’.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Tassāhaṃ <a name="P0.0057"></a> vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Anomaṃ nāma nagaraṃ, suppatīto nāma khattiyo;</p>
<p class="gathalast">Mātā yasavatī nāma, vessabhussa mahesino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Cha ca vassasahassāni, agāraṃ ajjha so vasi;</p>
<p class="gathalast">Ruci suruci rativaḍḍhano, tayo pāsādamuttamā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Anūnatiṃsasahassāni, nāriyo samalaṅkatā;</p>
<p class="gathalast">Sucittā nāma sā nārī, suppabuddho nāma atrajo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Nimitte caturo disvā, sivikāyābhinikkhami;</p>
<p class="gathalast">Chamāsaṃ padhānacāraṃ, acarī purisuttamo.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Brahmunā <a name="T2.0528"></a> yācito santo, vessabhūlokanāyako;</p>
<p class="gathalast">Vatti cakkaṃ mahāvīro, aruṇārāme naruttamo.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Soṇo <a name="V2.0355"></a> ca uttaro ceva, ahesuṃ aggasāvakā;</p>
<p class="gathalast">Upasanto nāmupaṭṭhāko, vessabhussa mahesino.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Rāmā <span class="note">[dāmā (sī.)]</span> ceva samālā ca, ahesuṃ aggasāvikā;</p>
<p class="gathalast">Bodhi tassa bhagavato, mahāsāloti vuccati.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Sotthiko ceva rambho ca, ahesuṃ aggupaṭṭhakā;</p>
<p class="gathalast">Gotamī sirimā ceva, ahesuṃ aggupaṭṭhikā.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Saṭṭhiratanamubbedho, hemayūpasamūpamo;</p>
<p class="gathalast">Kāyā niccharati rasmi, rattiṃva pabbate sikhī.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Saṭṭhivassasahassāni, āyu tassa mahesino;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Dhammaṃ <a name="M2.0371"></a> vitthārikaṃ katvā, vibhajitvā mahājanaṃ;</p>
<p class="gathalast">Dhammanāvaṃ ṭhapetvāna, nibbuto so sasāvako.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Dassaneyyaṃ sabbajanaṃ, vihāraṃ iriyāpathaṃ;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Vessabhū jinavaro satthā, khemārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Vessabhussa bhagavato vaṃso ekavīsatimo.</p>
<a name="kn12_24"></a>
<p class="chapter">24. Kakusandhabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Vessabhussa <a name="T2.0529"></a><a name="P0.0058"></a> aparena, sambuddho dvipaduttamo;</p>
<p class="gathalast">Kakusandho nāma nāmena, appameyyo durāsado.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Ugghāṭetvā sabbabhavaṃ, cariyāya pāramiṃ gato;</p>
<p class="gathalast">Sīhova pañjaraṃ bhetvā, patto sambodhimuttamaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ pavattente, kakusandhe lokanāyake;</p>
<p class="gathalast">Cattārīsakoṭisahassānaṃ, dhammābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Antalikkhamhi <a name="V2.0356"></a> ākāse, yamakaṃ katvā vikubbanaṃ;</p>
<p class="gathalast">Tiṃsakoṭisahassānaṃ, bodhesi devamānuse.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Naradevassa yakkhassa, catusaccappakāsane;</p>
<p class="gathalast">Dhammābhisamayo tassa, gaṇanāto asaṅkhiyo.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Kakusandhassa bhagavato, eko āsi samāgamo;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Cattālīsasahassānaṃ, tadā āsi samāgamo;</p>
<p class="gathalast">Dantabhūmimanuppattānaṃ, āsavārigaṇakkhayā.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Ahaṃ tena samayena, khemo nāmāsi khattiyo;</p>
<p class="gathalast">Tathāgate jinaputte, dānaṃ datvā anappakaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Pattañca cīvaraṃ datvā, añjanaṃ madhulaṭṭhikaṃ;</p>
<p class="gathalast">Imetaṃ patthitaṃ sabbaṃ, paṭiyādemi varaṃ varaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sopi <a name="T2.0530"></a><a name="M2.0372"></a> maṃ buddho byākāsi, kakusandho vināyako;</p>
<p class="gathalast">‘‘Imamhi bhaddake kappe, ayaṃ buddho bhavissati.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">‘‘Ahu kapilavhayā rammā…pe… <a name="T2.0531"></a> hessāma sammukhā imaṃ’’.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Nagaraṃ khemāvatī nāma, khemo nāmāsahaṃ tadā;</p>
<p class="gathalast">Sabbaññutaṃ gavesanto, pabbajiṃ tassa santike.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Brāhmaṇo aggidatto ca, āsi buddhassa so pitā;</p>
<p class="gathalast">Visākhā nāma janikā, kakusandhassa satthuno.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Vasate tattha kheme pure, sambuddhassa mahākulaṃ;</p>
<p class="gathalast">Narānaṃ pavaraṃ seṭṭhaṃ, jātimantaṃ mahāyasaṃ.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Catuvassasahassāni, agāraṃ ajjha so vasi;</p>
<p class="gathalast">Kāma <a name="T2.0532"></a> -kāmavaṇṇa-kāmasuddhināmā <span class="note">[suci suruci rativaddhananāmakā (sī.)]</span>, tayo pāsādamuttamā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Samatiṃsasahassāni<a name="P0.0059"></a>, nāriyo samalaṅkatā;</p>
<p class="gathalast">Rocinī nāma sā nārī, uttaro nāma atrajo.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Nimitte caturo disvā, rathayānena nikkhami;</p>
<p class="gathalast">Anūnaaṭṭhamāsāni, padhānaṃ padahī jino.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Brahmunā <a name="V2.0357"></a> yācito santo, kakusandho vināyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Vidhuro ca sañjīvo ca, ahesuṃ aggasāvakā;</p>
<p class="gathalast">Buddhijo nāmupaṭṭhāko, kakusandhassa satthuno.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Sāmā ca campānāmā ca, ahesuṃ aggasāvikā;</p>
<p class="gathalast">Bodhi tassa bhagavato, sirīsoti pavuccati.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Accuto ca sumano ca, ahesuṃ aggupaṭṭhakā;</p>
<p class="gathalast">Nandā ceva sunandā ca, ahesuṃ aggupaṭṭhikā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Cattālīsaratanāni<a name="M2.0373"></a>, accuggato mahāmuni;</p>
<p class="gathalast">Kanakappabhā niccharati, samantā dasayojanaṃ.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Cattālīsavassasahassāni, āyu tassa mahesino;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Dhammāpaṇaṃ pasāretvā, naranārīnaṃ sadevake;</p>
<p class="gathalast">Naditvā <a name="T2.0533"></a> sīhanādaṃva, nibbuto so sasāvako.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Aṭṭhaṅgavacanasampanno, acchiddāni nirantaraṃ;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Kakusandho jinavaro, khemārāmamhi nibbuto;</p>
<p class="gathalast">Tatthevassa thūpavaro, gāvutaṃ nabhamuggatoti.</p>
<p class="centered">Kakusandhassa bhagavato vaṃso dvāvīsatimo.</p>
<a name="kn12_25"></a>
<p class="chapter">25. Koṇāgamanabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Kakusandhassa <a name="P0.0060"></a> aparena, sambuddho dvipaduttamo;</p>
<p class="gathalast">Koṇāgamano nāma jino, lokajeṭṭho narāsabho.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Dasadhamme pūrayitvāna, kantāraṃ samatikkami;</p>
<p class="gathalast">Pavāhiya malaṃ sabbaṃ, patto sambodhimuttamaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ <a name="V2.0358"></a> pavattente, koṇāgamananāyake;</p>
<p class="gathalast">Tiṃsakoṭisahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Pāṭihīraṃ karonte ca, paravādappamaddane;</p>
<p class="gathalast">Vīsatikoṭisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Tato vikubbanaṃ katvā, jino devapuraṃ gato;</p>
<p class="gathalast">Vasate tattha sambuddho, silāya paṇḍukambale.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Pakaraṇe satta desento, vassaṃ vasati so muni;</p>
<p class="gathalast">Dasakoṭisahassānaṃ, tatiyābhisamayo ahu.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Tassāpi <a name="T2.0534"></a> devadevassa, eko āsi samāgamo;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Tiṃsabhikkhusahassānaṃ<a name="M2.0374"></a>, tadā āsi samāgamo;</p>
<p class="gathalast">Oghānamatikkantānaṃ, bhijjitānañca maccuyā.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Ahaṃ tena samayena, pabbato nāma khattiyo;</p>
<p class="gathalast">Mittāmaccehi sampanno, anantabalavāhano.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Sambuddhadassanaṃ gantvā, sutvā dhammamanuttaraṃ;</p>
<p class="gathalast">Nimantetvā sajinasaṅghaṃ, dānaṃ datvā yadicchakaṃ.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Paṭṭuṇṇaṃ cīnapaṭṭañca, koseyyaṃ kambalampi ca;</p>
<p class="gathalast">Sovaṇṇapādukañceva, adāsiṃ satthusāvake.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Sopi maṃ buddho byākāsi, saṅghamajjhe nisīdiya;</p>
<p class="gathalast">‘‘Imamhi bhaddake kappe, ayaṃ buddho bhavissati.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">‘‘Ahu kapilavhayā rammā…pe… <a name="T2.0535"></a> hessāma sammukhā imaṃ’’.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Sabbaññutaṃ gavesanto, dānaṃ datvā naruttame;</p>
<p class="gathalast">Ohāyāhaṃ mahārajjaṃ, pabbajiṃ jinasantike <span class="note">[tassa santike (sī.)]</span>.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Nagaraṃ sobhavatī nāma, sobho nāmāsi khattiyo;</p>
<p class="gathalast">Vasate tattha nagare, sambuddhassa mahākulaṃ.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Brāhmaṇo <a name="P0.0061"></a> yaññadatto ca, āsi buddhassa so pitā;</p>
<p class="gathalast">Uttarā nāma janikā, koṇāgamanassa satthuno.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Tīṇi <a name="V2.0359"></a> vassasahassāni, agāraṃ ajjha so vasi;</p>
<p class="gathalast">Tusitasantusitasantuṭṭhā, tayo pāsādamuttamā.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Anūnasoḷasasahassāni, nāriyo samalaṅkatā;</p>
<p class="gathalast">Rucigattā nāma nārī, satthavāho nāma atrajo.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Nimitte caturo disvā, hatthiyānena nikkhami;</p>
<p class="gathalast">Chamāsaṃ padhānacāraṃ, acarī purisuttamo.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Brahmunā <a name="M2.0375"></a> yācito santo, koṇāgamananāyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Bhiyyaso uttaro nāma, ahesuṃ aggasāvakā;</p>
<p class="gathalast">Sotthijo nāmupaṭṭhāko, koṇāgamanassa satthuno.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Samuddā <a name="T2.0537"></a> uttarā ceva, ahesuṃ aggasāvikā;</p>
<p class="gathalast">Bodhi tassa bhagavato, udumbaroti pavuccati.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Uggo ca somadevo ca, ahesuṃ aggupaṭṭhakā;</p>
<p class="gathalast">Sīvalā ceva sāmā ca, ahesuṃ aggupaṭṭhikā.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Uccattanena so buddho, tiṃsahatthasamuggato;</p>
<p class="gathalast">Ukkāmukhe yathā kambu, evaṃ raṃsīhi maṇḍito.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Tiṃsavassasahassāni, āyu buddhassa tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">Dhammacetiṃ samussetvā, dhammadussavibhūsitaṃ;</p>
<p class="gathalast">Dhammapupphaguḷaṃ katvā, nibbuto so sasāvako.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">Mahāvilāso tassa jano, siridhammappakāsano;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">Koṇāgamano sambuddho, pabbatārāmamhi nibbuto;</p>
<p class="gathalast">Dhātuvitthārikaṃ āsi, tesu tesu padesatoti.</p>
<p class="centered">Koṇāgamanassa bhagavato vaṃso tevīsatimo.</p>
<a name="kn12_26"></a>
<p class="chapter">26. Kassapabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Koṇāgamanassa <a name="V2.0360"></a><a name="P0.0062"></a> aparena, sambuddho dvipaduttamo;</p>
<p class="gathalast">Kassapo nāma gottena, dhammarājā pabhaṅkaro.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Sañchaḍḍitaṃ <a name="T2.0538"></a> kulamūlaṃ, bahvannapānabhojanaṃ;</p>
<p class="gatha2">Datvāna yācake dānaṃ, pūrayitvāna mānasaṃ;</p>
<p class="gathalast">Usabhova āḷakaṃ bhetvā, patto sambodhimuttamaṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dhammacakkaṃ <a name="M2.0376"></a> pavattente, kassape lokanāyake;</p>
<p class="gathalast">Vīsakoṭisahassānaṃ, paṭhamābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Catumāsaṃ yadā buddho, loke carati cārikaṃ;</p>
<p class="gathalast">Dasakoṭisahassānaṃ, dutiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Yamakaṃ vikubbanaṃ katvā, ñāṇadhātuṃ pakittayi;</p>
<p class="gathalast">Pañcakoṭisahassānaṃ, tatiyābhisamayo ahu.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sudhammā devapure ramme, tattha dhammaṃ pakittayi;</p>
<p class="gathalast">Tīṇikoṭisahassānaṃ, devānaṃ bodhayī jino.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Naradevassa yakkhassa, apare dhammadesane;</p>
<p class="gathalast">Etesānaṃ abhisamayā, gaṇanāto asaṅkhiyā.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Tassāpi devadevassa, eko āsi samāgamo;</p>
<p class="gathalast">Khīṇāsavānaṃ vimalānaṃ, santacittāna tādinaṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Vīsabhikkhusahassānaṃ, tadā āsi samāgamo;</p>
<p class="gathalast">Atikkantabhavantānaṃ, hirisīlena tādinaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Ahaṃ tadā māṇavako, jotipāloti vissuto;</p>
<p class="gathalast">Ajjhāyako mantadharo, tiṇṇaṃ vedāna pāragū.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Lakkhaṇe <a name="T2.0539"></a> itihāse ca, sadhamme pāramiṃ gato;</p>
<p class="gathalast">Bhūmantalikkhakusalo, katavijjo anāvayo.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Kassapassa bhagavato, ghaṭikāro nāmupaṭṭhāko;</p>
<p class="gathalast">Sagāravo sappatisso, nibbuto tatiye phale.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Ādāya <a name="V2.0361"></a> maṃ ghaṭīkāro, upagañchi kassapaṃ jinaṃ;</p>
<p class="gathalast">Tassa dhammaṃ suṇitvāna, pabbajiṃ tassa santike.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Āraddhavīriyo hutvā, vattāvattesu kovido;</p>
<p class="gathalast">Na kvaci parihāyāmi, pūresiṃ jinasāsanaṃ.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Yāvatā buddhabhaṇitaṃ, navaṅgaṃ jinasāsanaṃ;</p>
<p class="gathalast">Sabbaṃ pariyāpuṇitvāna, sobhayiṃ jinasāsanaṃ.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Mama acchariyaṃ disvā, sopi buddho viyākari;</p>
<p class="gathalast">‘‘Imamhi bhaddake kappe, ayaṃ buddho bhavissati.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">‘‘Ahu <a name="M2.0377"></a><a name="P0.0063"></a> kapilavhayā rammā, nikkhamitvā tathāgato;</p>
<p class="gathalast">Padhānaṃ padahitvāna, katvā dukkarakārikaṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">‘‘Ajapālarukkhamūle, nisīditvā tathāgato;</p>
<p class="gathalast">Tattha pāyāsaṃ paggayha, nerañjaramupehiti.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">‘‘Nerañjarāya tīramhi, pāyāsaṃ paribhuñjiya;</p>
<p class="gathalast">Paṭiyattavaramaggena, bodhimūlamupehiti.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">‘‘Tato padakkhiṇaṃ katvā, bodhimaṇḍaṃ anuttaro;</p>
<p class="gatha2">Aparājitaṭṭhānamhi <span class="note">[aparājitanisabhaṭṭhāne (ka.)]</span>, bodhipallaṅkamuttame;</p>
<p class="gathalast">Pallaṅkena nisīditvā, bujjhissati mahāyaso.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">‘‘Imassa <a name="T2.0540"></a> janikā mātā, māyā nāma bhavissati;</p>
<p class="gathalast">Pitā suddhodano nāma, ayaṃ hessati gotamo.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">‘‘Anāsavā vītarāgā, santacittā samāhitā;</p>
<p class="gathalast">Kolito upatisso ca, aggā hessanti sāvakā;</p>
<p class="gathalast">Ānando nāmupaṭṭhāko, upaṭṭhissatimaṃ jinaṃ.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">‘‘Khemā uppalavaṇṇā ca, aggā hessanti sāvikā;</p>
<p class="gatha2">Anāsavā santacittā, vītarāgā samāhitā;</p>
<p class="gathalast">Bodhi tassa bhagavato, assatthoti pavuccati.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">‘‘Citto hatthāḷavako ca, aggā hessantupaṭṭhakā;</p>
<p class="gathalast">Nandamātā ca uttarā, aggā hessantupaṭṭhikā’’.</p>
<p class="hangnum"><a name="para25"></a><a name="para25_kn12"></a><span class="paranum">25</span>.</p>
<p class="gatha1">Idaṃ sutvāna vacanaṃ, assamassa mahesino;</p>
<p class="gathalast">Āmoditā naramarū, buddhabījaṃ kira ayaṃ.</p>
<p class="hangnum"><a name="para26"></a><a name="para26_kn12"></a><span class="paranum">26</span>.</p>
<p class="gatha1">Ukkuṭṭhisaddā <a name="V2.0362"></a> pavattanti, apphoṭenti hasanti ca;</p>
<p class="gathalast">Katañjalī namassanti, dasasahassī sadevakā.</p>
<p class="hangnum"><a name="para27"></a><a name="para27_kn12"></a><span class="paranum">27</span>.</p>
<p class="gatha1">‘‘Yadimassa lokanāthassa, virajjhissāma sāsanaṃ;</p>
<p class="gathalast">Anāgatamhi addhāne, hessāma sammukhā imaṃ.</p>
<p class="hangnum"><a name="para28"></a><a name="para28_kn12"></a><span class="paranum">28</span>.</p>
<p class="gatha1">‘‘Yathā manussā nadiṃ tarantā, paṭititthaṃ virajjhiya;</p>
<p class="gathalast">Heṭṭhā titthe gahetvāna, uttaranti mahānadiṃ.</p>
<p class="hangnum"><a name="para29"></a><a name="para29_kn12"></a><span class="paranum">29</span>.</p>
<p class="gatha1">‘‘Evameva <a name="T2.0541"></a><a name="M2.0378"></a> mayaṃ sabbe, yadi muñcāmimaṃ jinaṃ;</p>
<p class="gathalast">Anāgatamhi addhāne, hessāma sammukhā imaṃ’’.</p>
<p class="hangnum"><a name="para30"></a><a name="para30_kn12"></a><span class="paranum">30</span>.</p>
<p class="gatha1">Tassāpi vacanaṃ sutvā, bhiyyo cittaṃ pasādayiṃ;</p>
<p class="gathalast">Uttariṃ vatamadhiṭṭhāsiṃ, dasapāramipūriyā.</p>
<p class="hangnum"><a name="para31"></a><a name="para31_kn12"></a><span class="paranum">31</span>.</p>
<p class="gatha1">Evamahaṃ saṃsaritvā, parivajjento anācaraṃ;</p>
<p class="gathalast">Dukkarañca kataṃ mayhaṃ, bodhiyāyeva kāraṇā.</p>
<p class="hangnum"><a name="para32"></a><a name="para32_kn12"></a><span class="paranum">32</span>.</p>
<p class="gatha1">Nagaraṃ bārāṇasī nāma, kikī nāmāsi khattiyo;</p>
<p class="gathalast">Vasate tattha nagare, sambuddhassa mahākulaṃ.</p>
<p class="hangnum"><a name="para33"></a><a name="para33_kn12"></a><span class="paranum">33</span>.</p>
<p class="gatha1">Brāhmaṇo brahmadattova, āsi buddhassa so pitā;</p>
<p class="gathalast">Dhanavatī nāma janikā, kassapassa mahesino.</p>
<p class="hangnum"><a name="para34"></a><a name="para34_kn12"></a><span class="paranum">34</span>.</p>
<p class="gatha1">Duve <a name="P0.0064"></a> vassasahassāni, agāraṃ ajjha so vasi;</p>
<p class="gathalast">Haṃso yaso sirinando, tayo pāsādamuttamā.</p>
<p class="hangnum"><a name="para35"></a><a name="para35_kn12"></a><span class="paranum">35</span>.</p>
<p class="gatha1">Tisoḷasasahassāni, nāriyo samalaṅkatā;</p>
<p class="gathalast">Sunandā nāma sā nārī, vijitaseno nāma atrajo.</p>
<p class="hangnum"><a name="para36"></a><a name="para36_kn12"></a><span class="paranum">36</span>.</p>
<p class="gatha1">Nimitte caturo disvā, pāsādenābhinikkhami;</p>
<p class="gathalast">Sattāhaṃ padhānacāraṃ, acarī purisuttamo.</p>
<p class="hangnum"><a name="para37"></a><a name="para37_kn12"></a><span class="paranum">37</span>.</p>
<p class="gatha1">Brahmunā yācito santo, kassapo lokanāyako;</p>
<p class="gathalast">Vatti cakkaṃ mahāvīro, migadāye naruttamo.</p>
<p class="hangnum"><a name="para38"></a><a name="para38_kn12"></a><span class="paranum">38</span>.</p>
<p class="gatha1">Tisso ca bhāradvājo ca, ahesuṃ aggasāvakā;</p>
<p class="gathalast">Sabbamitto nāmupaṭṭhāko, kassapassa mahesino.</p>
<p class="hangnum"><a name="para39"></a><a name="para39_kn12"></a><span class="paranum">39</span>.</p>
<p class="gatha1">Anuḷā <a name="T2.0542"></a> uruveḷā ca, ahesuṃ aggasāvikā;</p>
<p class="gathalast">Bodhi tassa bhagavato, nigrodhoti pavuccati.</p>
<p class="hangnum"><a name="para40"></a><a name="para40_kn12"></a><span class="paranum">40</span>.</p>
<p class="gatha1">Sumaṅgalo <a name="V2.0363"></a> ghaṭikāro ca, ahesuṃ aggupaṭṭhakā;</p>
<p class="gathalast">Vicitasenā bhaddā <span class="note">[bhadrā (ka.)]</span> ca, ahesuṃ aggupaṭṭhikā.</p>
<p class="hangnum"><a name="para41"></a><a name="para41_kn12"></a><span class="paranum">41</span>.</p>
<p class="gatha1">Uccattanena so buddho, vīsatiratanuggato;</p>
<p class="gathalast">Vijjulaṭṭhīva ākāse, candova gahapūrito.</p>
<p class="hangnum"><a name="para42"></a><a name="para42_kn12"></a><span class="paranum">42</span>.</p>
<p class="gatha1">Vīsativassasahassāni<a name="M2.0379"></a>, āyu tassa mahesino;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para43"></a><a name="para43_kn12"></a><span class="paranum">43</span>.</p>
<p class="gatha1">Dhammataḷākaṃ māpayitvā, sīlaṃ datvā vilepanaṃ;</p>
<p class="gathalast">Dhammadussaṃ nivāsetvā, dhammamālaṃ vibhajjiya.</p>
<p class="hangnum"><a name="para44"></a><a name="para44_kn12"></a><span class="paranum">44</span>.</p>
<p class="gatha1">Dhammavimalamādāsaṃ, ṭhapayitvā mahājane;</p>
<p class="gathalast">Keci nibbānaṃ patthentā, passantu me alaṅkaraṃ.</p>
<p class="hangnum"><a name="para45"></a><a name="para45_kn12"></a><span class="paranum">45</span>.</p>
<p class="gatha1">Sīlakañcukaṃ datvāna, jhānakavacavammitaṃ;</p>
<p class="gathalast">Dhammacammaṃ pārupitvā, datvā sannāhamuttamaṃ.</p>
<p class="hangnum"><a name="para46"></a><a name="para46_kn12"></a><span class="paranum">46</span>.</p>
<p class="gatha1">Satiphalakaṃ datvāna, tikhiṇañāṇakuntimaṃ;</p>
<p class="gathalast">Dhammakhaggavaraṃ datvā, sīlasaṃsaggamaddanaṃ.</p>
<p class="hangnum"><a name="para47"></a><a name="para47_kn12"></a><span class="paranum">47</span>.</p>
<p class="gatha1">Tevijjābhūsanaṃ datvāna, āveḷaṃ caturo phale;</p>
<p class="gathalast">Chaḷabhiññābharaṇaṃ datvā, dhammapupphapiḷandhanaṃ.</p>
<p class="hangnum"><a name="para48"></a><a name="para48_kn12"></a><span class="paranum">48</span>.</p>
<p class="gatha1">Saddhammapaṇḍaracchattaṃ, datvā pāpanivāraṇaṃ;</p>
<p class="gathalast">Māpayitvābhayaṃ pupphaṃ, nibbuto so sasāvako.</p>
<p class="hangnum"><a name="para49"></a><a name="para49_kn12"></a><span class="paranum">49</span>.</p>
<p class="gatha1">Eso <a name="T2.0543"></a> hi sammāsambuddho, appameyyo durāsado;</p>
<p class="gathalast">Eso hi dhammaratano, svākkhāto ehipassiko.</p>
<p class="hangnum"><a name="para50"></a><a name="para50_kn12"></a><span class="paranum">50</span>.</p>
<p class="gatha1">Eso hi saṅgharatano, suppaṭipanno anuttaro;</p>
<p class="gathalast">Sabbaṃ tamantarahitaṃ, nanu rittā sabbasaṅkhārā.</p>
<p class="hangnum"><a name="para51"></a><a name="para51_kn12"></a><span class="paranum">51</span>.</p>
<p class="gatha1">Mahākassapo jino satthā, setabyārāmamhi nibbuto;</p>
<p class="gathalast">Tatthevassa jinathūpo, yojanubbedhamuggatoti.</p>
<p class="centered">Kassapassa bhagavato vaṃso catuvīsatimo.</p>
<a name="kn12_27"></a>
<p class="chapter">27. Gotamabuddhavaṃso</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Ahametarahi <a name="V2.0364"></a><a name="P0.0065"></a> sambuddho <span class="note">[buddho (sī.)]</span>, gotamo sakyavaḍḍhano;</p>
<p class="gathalast">Padhānaṃ padahitvāna, patto sambodhimuttamaṃ.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Brahmunā <a name="M2.0380"></a> yācito santo, dhammacakkaṃ pavattayiṃ;</p>
<p class="gathalast">Aṭṭhārasannaṃ koṭīnaṃ, paṭhamābhisamayo ahu.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Tato parañca desente, naradevasamāgame;</p>
<p class="gathalast">Gaṇanāya na vattabbo, dutiyābhisamayo ahu.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Idhevāhaṃ etarahi, ovadiṃ mama atrajaṃ;</p>
<p class="gathalast">Gaṇanāya na vattabbo, tatiyābhisamayo ahu.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Ekosi sannipāto me, sāvakānaṃ mahesinaṃ;</p>
<p class="gathalast">Aḍḍhateḷasasatānaṃ, bhikkhūnāsi samāgamo.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Virocamāno vimalo, bhikkhusaṅghassa majjhago;</p>
<p class="gathalast">Dadāmi patthitaṃ sabbaṃ, maṇīva sabbakāmado.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Phalamākaṅkhamānānaṃ<a name="T2.0544"></a>, bhavacchandajahesinaṃ;</p>
<p class="gathalast">Catusaccaṃ pakāsemi, anukampāya pāṇinaṃ.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Dasavīsasahassānaṃ, dhammābhisamayo ahu;</p>
<p class="gathalast">Ekadvinnaṃ abhisamayo, gaṇanāto asaṅkhiyo.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Vitthārikaṃ bāhujaññaṃ, iddhaṃ phītaṃ suphullitaṃ;</p>
<p class="gathalast">Idha mayhaṃ sakyamunino, sāsanaṃ suvisodhitaṃ.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Anāsavā vītarāgā, santacittā samāhitā;</p>
<p class="gathalast">Bhikkhūnekasatā sabbe, parivārenti maṃ sadā.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Idāni ye etarahi, jahanti mānusaṃ bhavaṃ;</p>
<p class="gathalast">Appattamānasā sekhā, te bhikkhū viññugarahitā.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Ariyañca saṃthomayantā, sadā dhammaratā janā;</p>
<p class="gathalast">Bujjhissanti satimanto, saṃsārasaritaṃ gatā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Nagaraṃ kapilavatthu me, rājā suddhodano pitā;</p>
<p class="gathalast">Mayhaṃ janettikā mātā, māyādevīti vuccati.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Ekūnatiṃsavassāni<a name="V2.0365"></a>, agāraṃ ajjhahaṃ vasiṃ;</p>
<p class="gathalast">Rammo surammo subhako, tayo pāsādamuttamā.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Cattārīsasahassāni, nāriyo samalaṅkatā;</p>
<p class="gathalast">Bhaddakañcanā nāma nārī, rāhulo nāma atrajo.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Nimitte <a name="M2.0381"></a> caturo disvā, assayānena nikkhamiṃ;</p>
<p class="gathalast">Chabbassaṃ <a name="T2.0545"></a> padhānacāraṃ, acariṃ dukkaraṃ ahaṃ.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Bārāṇasiyaṃ <a name="P0.0066"></a> isipatane, cakkaṃ pavattitaṃ mayā;</p>
<p class="gathalast">Ahaṃ gotamasambuddho, saraṇaṃ sabbapāṇinaṃ.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Kolito upatisso ca, dve bhikkhū aggasāvakā;</p>
<p class="gathalast">Ānando nāmupaṭṭhāko, santikāvacaro mama;</p>
<p class="gathalast">Khemā uppalavaṇṇā ca, bhikkhunī aggasāvikā.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Citto hatthāḷavako ca, aggupaṭṭhākupāsakā;</p>
<p class="gathalast">Nandamātā ca uttarā, aggupaṭṭhikupāsikā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Ahaṃ assatthamūlamhi, patto sambodhimuttamaṃ;</p>
<p class="gathalast">Byāmappabhā sadā mayhaṃ, soḷasahatthamuggatā.</p>
<p class="hangnum"><a name="para21"></a><a name="para21_kn12"></a><span class="paranum">21</span>.</p>
<p class="gatha1">Appaṃ vassasataṃ āyu, idānetarahi vijjati;</p>
<p class="gathalast">Tāvatā tiṭṭhamānohaṃ, tāremi janataṃ bahuṃ.</p>
<p class="hangnum"><a name="para22"></a><a name="para22_kn12"></a><span class="paranum">22</span>.</p>
<p class="gatha1">Ṭhapayitvāna dhammukkaṃ, pacchimaṃ janabodhanaṃ;</p>
<p class="gatha2">Ahampi nacirasseva, saddhiṃ sāvakasaṅghato;</p>
<p class="gathalast">Idheva parinibbissaṃ, aggī vāhārasaṅkhayā.</p>
<p class="hangnum"><a name="para23"></a><a name="para23_kn12"></a><span class="paranum">23</span>.</p>
<p class="gatha1">Tāni ca atulatejāni, imāni ca dasabalāni <span class="note">[yasabalāni (aṭṭha.)]</span>;</p>
<p class="gathalast">Ayañca guṇadhāraṇo deho, dvattiṃsavaralakkhaṇavicitto.</p>
<p class="hangnum"><a name="para24"></a><a name="para24_kn12"></a><span class="paranum">24</span>.</p>
<p class="gatha1">Dasa disā pabhāsetvā, sataraṃsīva chappabhā;</p>
<p class="gathalast">Sabbaṃ tamantarahissanti, nanu rittā sabbasaṅkhārāti.</p>
<p class="centered">Gotamassa bhagavato vaṃso pañcavīsatimo.</p>
<a name="kn12_28"></a>
<p class="chapter">28. Buddhapakiṇṇakakaṇḍaṃ</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Aparimeyyito <a name="T2.0546"></a><a name="V2.0366"></a> kappe, caturo āsuṃ vināyakā;</p>
<p class="gatha2">Taṇhaṅkaro medhaṅkaro, athopi saraṇaṅkaro;</p>
<p class="gathalast">Dīpaṅkaro ca sambuddho, ekakappamhi te jinā.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Dīpaṅkarassa <a name="M2.0382"></a> aparena, koṇḍañño nāma nāyako;</p>
<p class="gathalast">Ekova ekakappamhi, tāresi janataṃ bahuṃ.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Dīpaṅkarassa bhagavato, koṇḍaññassa ca satthuno;</p>
<p class="gathalast">Etesaṃ antarā kappā, gaṇanāto asaṅkhiyā.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Koṇḍaññassa aparena, maṅgalo nāma nāyako;</p>
<p class="gathalast">Tesampi antarā kappā, gaṇanāto asaṅkhiyā.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Maṅgalo ca sumano ca, revato sobhito muni;</p>
<p class="gathalast">Tepi buddhā ekakappe, cakkhumanto pabhaṅkarā.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Sobhitassa <a name="P0.0067"></a> aparena, anomadassī mahāyaso;</p>
<p class="gathalast">Tesampi antarā kappā, gaṇanāto asaṅkhiyā.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Anomadassī padumo, nārado cāpi nāyako;</p>
<p class="gathalast">Tepi buddhā ekakappe, tamantakārakā munī.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Nāradassa aparena, padumuttaro nāma nāyako;</p>
<p class="gathalast">Ekakappamhi uppanno, tāresi janataṃ bahuṃ.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Nāradassa bhagavato, padumuttarassa satthuno;</p>
<p class="gathalast">Tesampi antarā kappā, gaṇanāto asaṅkhiyā.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Kappasatasahassamhi<a name="T2.0547"></a>, eko āsi mahāmuni;</p>
<p class="gathalast">Padumuttaro lokavidū, āhutīnaṃ paṭiggaho.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Tiṃsakappasahassamhi, duve āsuṃ vināyakā <span class="note">[āsiṃsu nāyakā (syā. ka.)]</span>;</p>
<p class="gathalast">Sumedho ca sujāto ca, orato padumuttarā.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Aṭṭhārase kappasate, tayo āsuṃ vināyakā <span class="note">[āsiṃsu nāyakā (syā. ka.)]</span>;</p>
<p class="gathalast">Piyadassī atthadassī, dhammadassī ca nāyakā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Orato <a name="V2.0367"></a> ca sujātassa, sambuddhā dvipaduttamā;</p>
<p class="gathalast">Ekakappamhi te buddhā, loke appaṭipuggalā.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Catunnavutito kappe, eko āsi mahāmuni;</p>
<p class="gathalast">Siddhattho so lokavidū, sallakatto anuttaro.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Dvenavute <a name="M2.0383"></a> ito kappe, duve āsuṃ vināyakā;</p>
<p class="gathalast">Tisso phusso ca sambuddhā, asamā appaṭipuggalā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Ekanavutito kappe, vipassī nāma nāyako;</p>
<p class="gathalast">Sopi buddho kāruṇiko, satte mocesi bandhanā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Ekatiṃse ito kappe, duve āsuṃ vināyakā;</p>
<p class="gathalast">Sikhī ca vessabhū ceva, asamā appaṭipuggalā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Imamhi bhaddake kappe, tayo āsuṃ vināyakā;</p>
<p class="gathalast">Kakusandho koṇāgamano, kassapo cāpi nāyako.</p>
<p class="hangnum"><a name="para19"></a><a name="para19_kn12"></a><span class="paranum">19</span>.</p>
<p class="gatha1">Ahametarahi sambuddho, metteyyo cāpi hessati;</p>
<p class="gathalast">Etepime <a name="T2.0548"></a> pañca buddhā, dhīrā lokānukampakā.</p>
<p class="hangnum"><a name="para20"></a><a name="para20_kn12"></a><span class="paranum">20</span>.</p>
<p class="gatha1">Etesaṃ dhammarājūnaṃ, aññesaṃnekakoṭinaṃ;</p>
<p class="gathalast">Ācikkhitvāna taṃ maggaṃ, nibbutā te sasāvakāti.</p>
<p class="centered">Buddhapakiṇṇakakaṇḍaṃ niṭṭhitaṃ.</p>
<a name="kn12_29"></a>
<p class="chapter">29. Dhātubhājanīyakathā</p>
<p class="hangnum"><a name="para1"></a><a name="para1_kn12"></a><span class="paranum">1</span>.</p>
<p class="gatha1">Mahāgotamo <a name="P0.0068"></a> jinavaro, kusināramhi nibbuto;</p>
<p class="gathalast">Dhātuvitthārikaṃ āsi, tesu tesu padesato.</p>
<p class="hangnum"><a name="para2"></a><a name="para2_kn12"></a><span class="paranum">2</span>.</p>
<p class="gatha1">Eko ajātasattussa, eko vesāliyā pure;</p>
<p class="gathalast">Eko kapilavatthusmiṃ, eko ca allakappake.</p>
<p class="hangnum"><a name="para3"></a><a name="para3_kn12"></a><span class="paranum">3</span>.</p>
<p class="gatha1">Eko ca rāmagāmamhi, eko ca veṭhadīpake;</p>
<p class="gathalast">Eko pāveyyake malle, eko ca kosinārake.</p>
<p class="hangnum"><a name="para4"></a><a name="para4_kn12"></a><span class="paranum">4</span>.</p>
<p class="gatha1">Kumbhassa <a name="V2.0368"></a> thūpaṃ kāresi, brāhmaṇo doṇasavhayo;</p>
<p class="gathalast">Aṅgārathūpaṃ kāresuṃ, moriyā tuṭṭhamānasā.</p>
<p class="hangnum"><a name="para5"></a><a name="para5_kn12"></a><span class="paranum">5</span>.</p>
<p class="gatha1">Aṭṭha sārīrikā thūpā, navamo kumbhacetiyo;</p>
<p class="gathalast">Aṅgārathūpo dasamo, tadāyeva patiṭṭhito.</p>
<p class="hangnum"><a name="para6"></a><a name="para6_kn12"></a><span class="paranum">6</span>.</p>
<p class="gatha1">Uṇhīsaṃ catasso dāṭhā, akkhakā dve ca dhātuyo;</p>
<p class="gathalast">Asambhinnā imā satta, sesā bhinnāva dhātuyo.</p>
<p class="hangnum"><a name="para7"></a><a name="para7_kn12"></a><span class="paranum">7</span>.</p>
<p class="gatha1">Mahantā <a name="M2.0384"></a> muggamattā ca <span class="note">[muggamāsāva (ka.)]</span>, majjhimā bhinnataṇḍulā;</p>
<p class="gathalast">Khuddakā sāsapamattā ca, nānāvaṇṇā ca dhātuyo.</p>
<p class="hangnum"><a name="para8"></a><a name="para8_kn12"></a><span class="paranum">8</span>.</p>
<p class="gatha1">Mahantā suvaṇṇavaṇṇā ca, muttavaṇṇā ca majjhimā;</p>
<p class="gathalast">Khuddakā makulavaṇṇā ca, soḷasadoṇamattikā.</p>
<p class="hangnum"><a name="para9"></a><a name="para9_kn12"></a><span class="paranum">9</span>.</p>
<p class="gatha1">Mahantā pañca nāḷiyo, nāḷiyo pañca majjhimā;</p>
<p class="gathalast">Khuddakā cha nāḷī ceva, etā sabbāpi dhātuyo.</p>
<p class="hangnum"><a name="para10"></a><a name="para10_kn12"></a><span class="paranum">10</span>.</p>
<p class="gatha1">Uṇhīsaṃ sīhaḷe dīpe, brahmaloke ca vāmakaṃ;</p>
<p class="gathalast">Sīhaḷe dakkhiṇakkhañca, sabbāpetā patiṭṭhitā.</p>
<p class="hangnum"><a name="para11"></a><a name="para11_kn12"></a><span class="paranum">11</span>.</p>
<p class="gatha1">Ekā dāṭhā tidasapure, ekā nāgapure ahu;</p>
<p class="gathalast">Ekā gandhāravisaye, ekā kaliṅgarājino.</p>
<p class="hangnum"><a name="para12"></a><a name="para12_kn12"></a><span class="paranum">12</span>.</p>
<p class="gatha1">Cattālīsasamā <a name="T2.0549"></a> dantā, kesā lomā ca sabbaso;</p>
<p class="gathalast">Devā hariṃsu ekekaṃ, cakkavāḷaparamparā.</p>
<p class="hangnum"><a name="para13"></a><a name="para13_kn12"></a><span class="paranum">13</span>.</p>
<p class="gatha1">Vajirāyaṃ bhagavato, patto daṇḍañca cīvaraṃ;</p>
<p class="gathalast">Nivāsanaṃ kulaghare, paccattharaṇaṃ kapilavhaye <span class="note">[silavhaye (syā.)]</span>.</p>
<p class="hangnum"><a name="para14"></a><a name="para14_kn12"></a><span class="paranum">14</span>.</p>
<p class="gatha1">Pāṭaliputtapuramhi, karaṇaṃ kāyabandhanaṃ;</p>
<p class="gathalast">Campāyudakasāṭiyaṃ, uṇṇalomañca kosale.</p>
<p class="hangnum"><a name="para15"></a><a name="para15_kn12"></a><span class="paranum">15</span>.</p>
<p class="gatha1">Kāsāvaṃ brahmaloke ca, veṭhanaṃ tidase pure;</p>
<p class="gathalast">Nisīdanaṃ avantīsu, raṭṭhe <span class="note">[devaraṭṭhe (syā.)]</span> attharaṇaṃ tadā.</p>
<p class="hangnum"><a name="para16"></a><a name="para16_kn12"></a><span class="paranum">16</span>.</p>
<p class="gatha1">Araṇī ca mithilāyaṃ, videhe parisāvanaṃ;</p>
<p class="gathalast">Vāsi <a name="P0.0069"></a> sūcigharañcāpi, indapatthapure tadā.</p>
<p class="hangnum"><a name="para17"></a><a name="para17_kn12"></a><span class="paranum">17</span>.</p>
<p class="gatha1">Parikkhārā avasesā, janapade aparantake;</p>
<p class="gathalast">Paribhuttāni muninā, akaṃsu manujā tadā.</p>
<p class="hangnum"><a name="para18"></a><a name="para18_kn12"></a><span class="paranum">18</span>.</p>
<p class="gatha1">Dhātuvitthārikaṃ <a name="V2.0369"></a> āsi, gotamassa mahesino;</p>
<p class="gathalast">Pāṇīnaṃ anukampāya, ahu porāṇikaṃ tadāti.</p>
<p class="centered">Dhātubhājanīyakathā niṭṭhitā.</p>
<p class="centered">Buddhavaṃsoniṭṭhito.</p>
</body>