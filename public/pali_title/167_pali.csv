id,book,par_num,level,class,title,text
NULL,p167,1,100,centered,," Namo tassa bhagavato arahato sammāsambuddhassa"
NULL,p167,2,100,nikaya,,Saṃyuttanikāyo
NULL,p167,3,1,book,(SN)Sagāthāvaggo,Sagāthāvaggo
NULL,p167,4,2,chapter,"1. Devatāsaṃyuttaṃ","1. Devatāsaṃyuttaṃ"
NULL,p167,5,3,title,"1. Naḷavaggo","1. Naḷavaggo"
NULL,p167,6,4,subhead,"1. Oghataraṇasuttaṃ","1. Oghataraṇasuttaṃ"
NULL,p167,7,100,bodytext,,"1. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca – ‘‘‘kathaṃ nu tvaṃ, mārisa, oghamatarī’ti? ‘Appatiṭṭhaṃ khvāhaṃ, āvuso, anāyūhaṃ  oghamatari’nti. ‘Yathā kathaṃ pana tvaṃ, mārisa, appatiṭṭhaṃ anāyūhaṃ oghamatarī’ti? ‘Yadākhvāhaṃ, āvuso, santiṭṭhāmi tadāssu saṃsīdāmi; yadākhvāhaṃ, āvuso, āyūhāmi tadāssu nibbuyhāmi [nivuyhāmi (syā. kaṃ. ka.)]. Evaṃ khvāhaṃ, āvuso, appatiṭṭhaṃ anāyūhaṃ oghamatari’’’nti."
NULL,p167,8,100,gatha1,,"‘‘Cirassaṃ vata passāmi, brāhmaṇaṃ parinibbutaṃ;"
NULL,p167,9,100,gathalast,,"Appatiṭṭhaṃ anāyūhaṃ, tiṇṇaṃ loke visattika’’nti. –"
NULL,p167,10,100,unindented,,"Idamavoca  sā devatā. Samanuñño satthā ahosi. Atha kho sā devatā – ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,11,4,subhead,"2. Nimokkhasuttaṃ","2. Nimokkhasuttaṃ"
NULL,p167,12,100,bodytext,,"2. Sāvatthinidānaṃ. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca –"
NULL,p167,13,100,bodytext,,"‘‘Jānāsi no tvaṃ, mārisa, sattānaṃ nimokkhaṃ pamokkhaṃ viveka’’nti?"
NULL,p167,14,100,bodytext,,"‘‘Jānāmi khvāhaṃ, āvuso, sattānaṃ nimokkhaṃ pamokkhaṃ viveka’’nti."
NULL,p167,15,100,bodytext,,"‘‘Yathā kathaṃ pana tvaṃ, mārisa, jānāsi sattānaṃ nimokkhaṃ pamokkhaṃ viveka’’nti?"
NULL,p167,16,100,bodytext,,"‘‘Nandībhavaparikkhayā [nandibhavaparikkhayā (syā. kaṃ.)], saññāviññāṇasaṅkhayā, vedanānaṃ nirodhā upasamā – evaṃ khvāhaṃ, āvuso, jānāmi sattānaṃ nimokkhaṃ pamokkhaṃ viveka’’nti."
NULL,p167,17,4,subhead,"3. Upanīyasuttaṃ","3. Upanīyasuttaṃ"
NULL,p167,18,100,bodytext,,"3. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –"
NULL,p167,19,100,gatha1,,"‘‘Upanīyati jīvitamappamāyu,"
NULL,p167,20,100,gatha2,,"Jarūpanītassa na santi tāṇā;"
NULL,p167,21,100,gatha3,,"Etaṃ bhayaṃ maraṇe pekkhamāno,"
NULL,p167,22,100,gathalast,,"Puññāni kayirātha sukhāvahānī’’ti."
NULL,p167,23,100,gatha1,,"‘‘Upanīyati jīvitamappamāyu,"
NULL,p167,24,100,gatha2,,"Jarūpanītassa na santi tāṇā;"
NULL,p167,25,100,gatha3,,"Etaṃ bhayaṃ maraṇe pekkhamāno,"
NULL,p167,26,100,gathalast,,"Lokāmisaṃ pajahe santipekkho’’ti."
NULL,p167,27,4,subhead,"4. Accentisuttaṃ","4. Accentisuttaṃ"
NULL,p167,28,100,bodytext,,"4. Sāvatthinidānaṃ. Ekamantaṃ  ṭhitā kho sā devatā bhagavato santike imaṃ gāthaṃ abhāsi –"
NULL,p167,29,100,gatha1,,"‘‘Accenti kālā tarayanti rattiyo,"
NULL,p167,30,100,gatha2,,"Vayoguṇā anupubbaṃ jahanti;"
NULL,p167,31,100,gatha3,,"Etaṃ bhayaṃ maraṇe pekkhamāno,"
NULL,p167,32,100,gathalast,,"Puññāni kayirātha sukhāvahānī’’ti."
NULL,p167,33,100,gatha1,,"‘‘Accenti kālā tarayanti rattiyo,"
NULL,p167,34,100,gatha2,,"Vayoguṇā anupubbaṃ jahanti;"
NULL,p167,35,100,gatha3,,"Etaṃ bhayaṃ maraṇe pekkhamāno,"
NULL,p167,36,100,gathalast,,"Lokāmisaṃ pajahe santipekkho’’ti."
NULL,p167,37,4,subhead,"5. Katichindasuttaṃ","5. Katichindasuttaṃ"
NULL,p167,38,100,bodytext,,"5. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –"
NULL,p167,39,100,gatha1,,"‘‘Kati chinde kati jahe, kati cuttari bhāvaye;"
NULL,p167,40,100,gathalast,,"Kati saṅgātigo bhikkhu, oghatiṇṇoti vuccatī’’ti."
NULL,p167,41,100,gatha1,,"‘‘Pañca chinde pañca jahe, pañca cuttari bhāvaye;"
NULL,p167,42,100,gathalast,,"Pañca saṅgātigo bhikkhu, oghatiṇṇoti vuccatī’’ti."
NULL,p167,43,4,subhead,"6. Jāgarasuttaṃ","6. Jāgarasuttaṃ"
NULL,p167,44,100,bodytext,,"6. Sāvatthinidānaṃ. Ekamantaṃ  ṭhitā kho sā devatā bhagavato santike imaṃ gāthaṃ abhāsi –"
NULL,p167,45,100,gatha1,,"‘‘Kati jāgarataṃ suttā, kati suttesu jāgarā;"
NULL,p167,46,100,gathalast,,"Katibhi [katīhi (sī.)] rajamādeti, katibhi [katīhi (sī.)] parisujjhatī’’ti."
NULL,p167,47,100,gatha1,,"‘‘Pañca jāgarataṃ suttā, pañca suttesu jāgarā;"
NULL,p167,48,100,gathalast,,"Pañcabhi [pañcahi (sī.)] rajamādeti, pañcabhi [pañcahi (sī.)] parisujjhatī’’ti."
NULL,p167,49,4,subhead,"7. Appaṭividitasuttaṃ","7. Appaṭividitasuttaṃ"
NULL,p167,50,100,bodytext,,"7. Sāvatthinidānaṃ. Ekamantaṃ  ṭhitā kho sā devatā bhagavato santike imaṃ gāthaṃ abhāsi –"
NULL,p167,51,100,gatha1,,"‘‘Yesaṃ dhammā appaṭividitā, paravādesu nīyare [niyyare (ka.)];"
NULL,p167,52,100,gathalast,,"Suttā te nappabujjhanti, kālo tesaṃ pabujjhitu’’nti."
NULL,p167,53,100,gatha1,,"‘‘Yesaṃ dhammā suppaṭividitā, paravādesu na nīyare;"
NULL,p167,54,100,gathalast,,"Te sambuddhā sammadaññā, caranti visame sama’’nti."
NULL,p167,55,4,subhead,"8. Susammuṭṭhasuttaṃ","8. Susammuṭṭhasuttaṃ"
NULL,p167,56,100,bodytext,,"8. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –"
NULL,p167,57,100,gatha1,,"‘‘Yesaṃ  dhammā susammuṭṭhā, paravādesu nīyare;"
NULL,p167,58,100,gathalast,,"Suttā te nappabujjhanti, kālo tesaṃ pabujjhitu’’nti."
NULL,p167,59,100,gatha1,,"‘‘Yesaṃ  dhammā asammuṭṭhā, paravādesu na nīyare;"
NULL,p167,60,100,gathalast,,"Te sambuddhā sammadaññā, caranti visame sama’’nti."
NULL,p167,61,4,subhead,"9. Mānakāmasuttaṃ","9. Mānakāmasuttaṃ"
NULL,p167,62,100,bodytext,,"9. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –"
NULL,p167,63,100,gatha1,,"‘‘Na mānakāmassa damo idhatthi,"
NULL,p167,64,100,gatha2,,"Na monamatthi asamāhitassa;"
NULL,p167,65,100,gatha3,,"Eko araññe viharaṃ pamatto,"
NULL,p167,66,100,gathalast,,"Na maccudheyyassa tareyya pāra’’nti."
NULL,p167,67,100,gatha1,,"‘‘Mānaṃ pahāya susamāhitatto,"
NULL,p167,68,100,gatha2,,"Sucetaso sabbadhi vippamutto;"
NULL,p167,69,100,gatha3,,"Eko araññe viharaṃ appamatto,"
NULL,p167,70,100,gathalast,,"Sa maccudheyyassa tareyya pāra’’nti."
NULL,p167,71,4,subhead,"10. Araññasuttaṃ","10. Araññasuttaṃ"
NULL,p167,72,100,bodytext,,"10. Sāvatthinidānaṃ. Ekamantaṃ  ṭhitā kho sā devatā bhagavantaṃ gāthāya ajjhabhāsi –"
NULL,p167,73,100,gatha1,,"‘‘Araññe  viharantānaṃ, santānaṃ brahmacārinaṃ;"
NULL,p167,74,100,gathalast,,"Ekabhattaṃ bhuñjamānānaṃ, kena vaṇṇo pasīdatī’’ti."
NULL,p167,75,100,gatha1,,"‘‘Atītaṃ nānusocanti, nappajappanti nāgataṃ;"
NULL,p167,76,100,gathalast,,"Paccuppannena yāpenti, tena vaṇṇo pasīdati’’."
NULL,p167,77,100,gatha1,,"‘‘Anāgatappajappāya, atītassānusocanā;"
NULL,p167,78,100,gathalast,,"Etena bālā sussanti, naḷova harito luto’’ti."
NULL,p167,79,100,centered,,"Naḷavaggo paṭhamo."
NULL,p167,80,100,bodytext,,"Tassuddānaṃ –"
NULL,p167,81,100,gatha1,,"Oghaṃ nimokkhaṃ upaneyyaṃ, accenti katichindi ca;"
NULL,p167,82,100,gatha2,,"Jāgaraṃ appaṭividitā, susammuṭṭhā mānakāminā;"
NULL,p167,83,100,gathalast,,"Araññe dasamo vutto, vaggo tena pavuccati."
NULL,p167,84,3,title,"2. Nandanavaggo","2. Nandanavaggo"
NULL,p167,85,4,subhead,"1. Nandanasuttaṃ","1. Nandanasuttaṃ"
NULL,p167,86,100,bodytext,,"11. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa  ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,87,100,bodytext,,"‘‘Bhūtapubbaṃ, bhikkhave, aññatarā tāvatiṃsakāyikā devatā nandane vane accharāsaṅghaparivutā dibbehi pañcahi kāmaguṇehi samappitā samaṅgībhūtā paricāriyamānā [paricāriyamānā (syā. kaṃ. ka.)] tāyaṃ velāyaṃ imaṃ gāthaṃ abhāsi –"
NULL,p167,88,100,gatha1,,"‘‘Na  te sukhaṃ pajānanti, ye na passanti nandanaṃ;"
NULL,p167,89,100,gathalast,,"Āvāsaṃ naradevānaṃ, tidasānaṃ yasassina’’nti."
NULL,p167,90,100,bodytext,,"‘‘Evaṃ  vutte, bhikkhave, aññatarā devatā taṃ devataṃ gāthāya paccabhāsi –"
NULL,p167,91,100,gatha1,,"‘‘Na tvaṃ bāle pajānāsi, yathā arahataṃ vaco;"
NULL,p167,92,100,gatha2,,"Aniccā sabbasaṅkhārā [sabbe saṅkhārā (sī. syā. kaṃ.)], uppādavayadhammino;"
NULL,p167,93,100,gathalast,,"Uppajjitvā nirujjhanti, tesaṃ vūpasamo sukho’’ti."
NULL,p167,94,4,subhead,"2. Nandatisuttaṃ","2. Nandatisuttaṃ"
NULL,p167,95,100,bodytext,,"12. Sāvatthinidānaṃ. Ekamantaṃ  ṭhitā kho sā devatā bhagavato santike imaṃ gāthaṃ abhāsi –"
NULL,p167,96,100,gatha1,,"‘‘Nandati puttehi puttimā,"
NULL,p167,97,100,gatha2,,"Gomā [gomiko (sī. syā. kaṃ. pī.)] gohi tatheva nandati;"
NULL,p167,98,100,gatha3,,"Upadhīhi  narassa nandanā,"
NULL,p167,99,100,gathalast,,"Na hi so nandati yo nirūpadhī’’ti."
NULL,p167,100,100,gatha1,,"‘‘Socati puttehi puttimā,"
NULL,p167,101,100,gatha2,,"Gomā gohi tatheva socati;"
NULL,p167,102,100,gatha3,,"Upadhīhi narassa socanā,"
NULL,p167,103,100,gathalast,,"Na hi so socati yo nirūpadhī’’ti."
NULL,p167,104,4,subhead,"3. Natthiputtasamasuttaṃ","3. Natthiputtasamasuttaṃ"
NULL,p167,105,100,bodytext,,"13. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –"
NULL,p167,106,100,gatha1,,"‘‘Natthi puttasamaṃ pemaṃ, natthi gosamitaṃ dhanaṃ;"
NULL,p167,107,100,gathalast,,"Natthi sūriyasamā [suriyasamā (sī. syā. kaṃ. pī.)] ābhā, samuddaparamā sarā’’ti."
NULL,p167,108,100,gatha1,,"‘‘Natthi attasamaṃ pemaṃ, natthi dhaññasamaṃ dhanaṃ;"
NULL,p167,109,100,gathalast,,"Natthi paññāsamā ābhā, vuṭṭhi ve paramā sarā’’ti."
NULL,p167,110,4,subhead,"4. Khattiyasuttaṃ","4. Khattiyasuttaṃ"
NULL,p167,111,100,bodytext,,"14. ‘‘Khattiyo  dvipadaṃ seṭṭho, balībaddo [balivaddo (sī. pī.), balibaddo (syā. kaṃ. ka.)] catuppadaṃ."
NULL,p167,112,100,gathalast,,"Komārī seṭṭhā bhariyānaṃ, yo ca puttāna pubbajo’’ti."
NULL,p167,113,100,gatha1,,"‘‘Sambuddho dvipadaṃ seṭṭho, ājānīyo catuppadaṃ;"
NULL,p167,114,100,gathalast,,"Sussūsā seṭṭhā bhariyānaṃ, yo ca puttānamassavo’’ti."
NULL,p167,115,4,subhead,"5. Saṇamānasuttaṃ","5. Saṇamānasuttaṃ"
NULL,p167,116,100,bodytext,,"15. ‘‘Ṭhite  majjhanhike [majjhantike (sabbattha)] kāle, sannisīvesu pakkhisu."
NULL,p167,117,100,gathalast,,"Saṇateva brahāraññaṃ [mahāraññaṃ (ka. sī. syā. kaṃ. ka.)], taṃ bhayaṃ paṭibhāti ma’’nti."
NULL,p167,118,100,gatha1,,"‘‘Ṭhite majjhanhike kāle, sannisīvesu pakkhisu;"
NULL,p167,119,100,gathalast,,"Saṇateva brahāraññaṃ, sā rati paṭibhāti ma’’nti."
NULL,p167,120,4,subhead,"6. Niddātandīsuttaṃ","6. Niddātandīsuttaṃ"
NULL,p167,121,100,bodytext,,"16. ‘‘Niddā  tandī vijambhitā [tandi vijambhikā (sī. pī.)], aratī bhattasammado."
NULL,p167,122,100,gathalast,,"Etena nappakāsati, ariyamaggo idha pāṇina’’nti."
NULL,p167,123,100,gatha1,,"‘‘Niddaṃ tandiṃ vijambhitaṃ, aratiṃ bhattasammadaṃ;"
NULL,p167,124,100,gathalast,,"Vīriyena [viriyena (sī. syā. kaṃ. pī.)] naṃ paṇāmetvā, ariyamaggo visujjhatī’’ti."
NULL,p167,125,4,subhead,"7. Dukkarasuttaṃ","7. Dukkarasuttaṃ"
NULL,p167,126,100,bodytext,,"17. ‘‘Dukkaraṃ  duttitikkhañca, abyattena ca sāmaññaṃ."
NULL,p167,127,100,gathalast,,"Bahūhi tattha sambādhā, yattha bālo visīdatī’’ti."
NULL,p167,128,100,gatha1,,"‘‘Katihaṃ careyya sāmaññaṃ, cittaṃ ce na nivāraye;"
NULL,p167,129,100,gathalast,,"Pade pade visīdeyya, saṅkappānaṃ vasānugo’’ti."
NULL,p167,130,100,gatha1,,"‘‘Kummova aṅgāni sake kapāle,"
NULL,p167,131,100,gatha2,,"Samodahaṃ bhikkhu manovitakke;"
NULL,p167,132,100,gatha3,,"Anissito aññamaheṭhayāno,"
NULL,p167,133,100,gathalast,,"Parinibbuto nūpavadeyya kañcī’’ti."
NULL,p167,134,4,subhead,"8. Hirīsuttaṃ","8. Hirīsuttaṃ"
NULL,p167,135,100,bodytext,,"18. ‘‘Hirīnisedho  puriso, koci lokasmiṃ vijjati."
NULL,p167,136,100,gathalast,,"Yo nindaṃ apabodhati [apabodheti (syā. kaṃ. ka.)], asso bhadro kasāmivā’’ti."
NULL,p167,137,100,gatha1,,"‘‘Hirīnisedhā tanuyā, ye caranti sadā satā;"
NULL,p167,138,100,gathalast,,"Antaṃ dukkhassa pappuyya, caranti visame sama’’nti."
NULL,p167,139,4,subhead,"9. Kuṭikāsuttaṃ","9. Kuṭikāsuttaṃ"
NULL,p167,140,8,hangnum,19.,19.
NULL,p167,141,100,gatha1,," ‘‘Kacci  te kuṭikā natthi, kacci natthi kulāvakā;"
NULL,p167,142,100,gathalast,,"Kacci santānakā natthi, kacci muttosi bandhanā’’ti."
NULL,p167,143,100,gatha2,,"‘‘Taggha me kuṭikā natthi, taggha natthi kulāvakā;"
NULL,p167,144,100,gathalast,,"Taggha santānakā natthi, taggha muttomhi bandhanā’’ti."
NULL,p167,145,100,gatha1,,"‘‘Kintāhaṃ  kuṭikaṃ brūmi, kiṃ te brūmi kulāvakaṃ;"
NULL,p167,146,100,gathalast,,"Kiṃ te santānakaṃ brūmi, kintāhaṃ brūmi bandhana’’nti."
NULL,p167,147,100,gatha1,,"‘‘Mātaraṃ kuṭikaṃ brūsi, bhariyaṃ brūsi kulāvakaṃ;"
NULL,p167,148,100,gathalast,,"Putte santānake brūsi, taṇhaṃ me brūsi bandhana’’nti."
NULL,p167,149,100,gatha1,,"‘‘Sāhu te kuṭikā natthi, sāhu natthi kulāvakā;"
NULL,p167,150,100,gathalast,,"Sāhu santānakā natthi, sāhu muttosi bandhanā’’ti."
NULL,p167,151,4,subhead,"10. Samiddhisuttaṃ","10. Samiddhisuttaṃ"
NULL,p167,152,100,bodytext,,"20. Evaṃ me sutaṃ – ekaṃ samayaṃ bhagavā rājagahe viharati tapodārāme. Atha kho āyasmā samiddhi rattiyā paccūsasamayaṃ paccuṭṭhāya yena tapodā tenupasaṅkami gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsi gattāni pubbāpayamāno. Atha kho aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yena āyasmā samiddhi tenupasaṅkami; upasaṅkamitvā vehāsaṃ ṭhitā āyasmantaṃ samiddhiṃ gāthāya ajjhabhāsi –"
NULL,p167,153,100,gatha1,,"‘‘Abhutvā  bhikkhasi bhikkhu, na hi bhutvāna bhikkhasi;"
NULL,p167,154,100,gathalast,,"Bhutvāna bhikkhu bhikkhassu, mā taṃ kālo upaccagā’’ti."
NULL,p167,155,100,gatha1,,"‘‘Kālaṃ  vohaṃ na jānāmi, channo kālo na dissati;"
NULL,p167,156,100,gathalast,,"Tasmā abhutvā bhikkhāmi, mā maṃ kālo upaccagā’’ti."
NULL,p167,157,100,bodytext,,"Atha kho sā devatā pathaviyaṃ [paṭhaviyaṃ (sī. syā. kaṃ. pī.)] patiṭṭhahitvā āyasmantaṃ samiddhiṃ etadavoca – ‘‘daharo tvaṃ bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’ti."
NULL,p167,158,100,bodytext,,"‘‘Na khvāhaṃ, āvuso, sandiṭṭhikaṃ hitvā kālikaṃ anudhāvāmi. Kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti."
NULL,p167,159,100,bodytext,,"‘‘Kathañca, bhikkhu, kālikā kāmā vuttā bhagavatā bahudukkhā bahupāyāsā, ādīnavo ettha bhiyyo? Kathaṃ sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti?"
NULL,p167,160,100,bodytext,,"‘‘Ahaṃ kho, āvuso, navo acirapabbajito adhunāgato imaṃ dhammavinayaṃ. Na tāhaṃ [na khvāhaṃ (sī. pī.)] sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’ti."
NULL,p167,161,100,bodytext,,"‘‘Na kho, bhikkhu, sukaro so bhagavā amhehi upasaṅkamituṃ, aññāhi mahesakkhāhi devatāhi parivuto. Sace kho tvaṃ, bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma dhammassavanāyā’’ti. ‘‘Evamāvuso’’ti kho āyasmā samiddhi tassā devatāya paṭissutvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ  nisinno kho āyasmā samiddhi bhagavantaṃ etadavoca –"
NULL,p167,162,100,bodytext,,"‘‘Idhāhaṃ, bhante, rattiyā paccūsasamayaṃ paccuṭṭhāya yena tapodā tenupasaṅkamiṃ gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsiṃ gattāni pubbāpayamāno. Atha kho, bhante, aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yenāhaṃ tenupasaṅkami; upasaṅkamitvā vehāsaṃ ṭhitā imāya gāthāya ajjhabhāsi –"
NULL,p167,163,100,gatha1,,"‘‘Abhutvā bhikkhasi bhikkhu, na hi bhutvāna bhikkhasi;"
NULL,p167,164,100,gathalast,,"Bhutvāna bhikkhu bhikkhassu, mā taṃ kālo upaccagā’’ti."
NULL,p167,165,100,bodytext,,"‘‘Evaṃ vutte ahaṃ, bhante, taṃ devataṃ gāthāya paccabhāsiṃ –"
NULL,p167,166,100,gatha1,,"‘‘Kālaṃ vohaṃ na jānāmi, channo kālo na dissati;"
NULL,p167,167,100,gathalast,,"Tasmā abhutvā bhikkhāmi, mā maṃ kālo upaccagā’’ti."
NULL,p167,168,100,bodytext,,"‘‘Atha kho, bhante, sā devatā pathaviyaṃ patiṭṭhahitvā maṃ etadavoca – ‘daharo  tvaṃ, bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’’ti."
NULL,p167,169,100,bodytext,,"‘‘Evaṃ vuttāhaṃ, bhante, taṃ devataṃ etadavocaṃ – ‘na khvāhaṃ, āvuso, sandiṭṭhikaṃ hitvā kālikaṃ anudhāvāmi; kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’’ti."
NULL,p167,170,100,bodytext,,"‘‘Evaṃ vutte, bhante, sā devatā maṃ etadavoca – ‘kathañca, bhikkhu, kālikā kāmā vuttā bhagavatā bahudukkhā bahupāyāsā; ādīnavo ettha bhiyyo? Kathaṃ sandiṭṭhiko  ayaṃ dhammo akāliko ehipassiko opaneyyiko paccattaṃ veditabbo viññūhī’ti? Evaṃ vuttāhaṃ, bhante, taṃ devataṃ etadavocaṃ – ‘ahaṃ kho, āvuso, navo acirapabbajito adhunāgato imaṃ dhammavinayaṃ, na tāhaṃ sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’’ti."
NULL,p167,171,100,bodytext,,"‘‘Evaṃ  vutte, bhante, sā devatā maṃ etadavoca – ‘na kho, bhikkhu, sukaro so bhagavā amhehi upasaṅkamituṃ, aññāhi mahesakkhāhi devatāhi parivuto. Sace kho, tvaṃ bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma  dhammassavanāyā’ti. Sace, bhante, tassā devatāya saccaṃ vacanaṃ, idheva sā devatā avidūre’’ti."
NULL,p167,172,100,bodytext,,"Evaṃ vutte, sā devatā āyasmantaṃ samiddhiṃ etadavoca – ‘‘puccha, bhikkhu, puccha, bhikkhu, yamahaṃ anuppattā’’ti."
NULL,p167,173,100,bodytext,,"Atha kho bhagavā taṃ devataṃ gāthāhi ajjhabhāsi –"
NULL,p167,174,100,gatha1,,"‘‘Akkheyyasaññino sattā, akkheyyasmiṃ patiṭṭhitā;"
NULL,p167,175,100,gathalast,,"Akkheyyaṃ apariññāya, yogamāyanti maccuno."
NULL,p167,176,100,gatha1,,"‘‘Akkheyyañca pariññāya, akkhātāraṃ na maññati;"
NULL,p167,177,100,gatha2,,"Tañhi tassa na hotīti, yena naṃ vajjā na tassa atthi;"
NULL,p167,178,100,gathalast,,"Sace vijānāsi vadehi yakkhā’’ti [yakkhīti (pī. ka.)]."
NULL,p167,179,100,bodytext,,"‘‘Na khvāhaṃ, bhante, imassa bhagavatā saṅkhittena bhāsitassa vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti."
NULL,p167,180,100,gatha1,,"‘‘Samo  visesī uda vā [athavā (sī. pī.)] nihīno,"
NULL,p167,181,100,gatha2,,"Yo maññatī so vivadetha [sopi vadetha (ka.)] tena;"
NULL,p167,182,100,gatha3,,"Tīsu  vidhāsu avikampamāno,"
NULL,p167,183,100,gatha2,,"Samo visesīti na tassa hoti;"
NULL,p167,184,100,gathalast,,"Sace vijānāsi vadehi yakkhā’’ti."
NULL,p167,185,100,bodytext,,"‘‘Imassāpi  khvāhaṃ, bhante, bhagavatā saṅkhittena bhāsitassa na vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti."
NULL,p167,186,100,gatha1,,"‘‘Pahāsi saṅkhaṃ na vimānamajjhagā, acchecchi [acchejji (syā. kaṃ. ka.)] taṇhaṃ idha nāmarūpe;"
NULL,p167,187,100,gatha2,,"Taṃ chinnaganthaṃ anighaṃ nirāsaṃ, pariyesamānā nājjhagamuṃ;"
NULL,p167,188,100,gatha3,,"Devā manussā idha vā huraṃ vā, saggesu vā sabbanivesanesu;"
NULL,p167,189,100,gathalast,,"Sace vijānāsi vadehi yakkhā’’ti."
NULL,p167,190,100,bodytext,,"‘‘Imassa  khvāhaṃ, bhante, bhagavatā saṅkhittena bhāsitassa evaṃ vitthārena atthaṃ ājānāmi –"
NULL,p167,191,100,gatha1,,"‘‘Pāpaṃ na kayirā vacasā manasā,"
NULL,p167,192,100,gatha2,,"Kāyena vā kiñcana sabbaloke;"
NULL,p167,193,100,gatha3,,"Kāme pahāya satimā sampajāno,"
NULL,p167,194,100,gathalast,,"Dukkhaṃ na sevetha anatthasaṃhita’’nti."
NULL,p167,195,100,centered,,"Nandanavaggo dutiyo."
NULL,p167,196,100,bodytext,,"Tassuddānaṃ –"
NULL,p167,197,100,gatha1,,"Nandanā  nandati ceva, natthiputtasamena ca;"
NULL,p167,198,100,gatha2,,"Khattiyo saṇamāno ca, niddātandī ca dukkaraṃ;"
NULL,p167,199,100,gathalast,,"Hirī kuṭikā navamo, dasamo vutto samiddhināti."
NULL,p167,200,3,title,"3. Sattivaggo","3. Sattivaggo"
NULL,p167,201,4,subhead,"1. Sattisuttaṃ","1. Sattisuttaṃ"
NULL,p167,202,100,bodytext,,"21. Sāvatthinidānaṃ. Ekamantaṃ  ṭhitā kho sā devatā bhagavato santike imaṃ gāthaṃ abhāsi –"
NULL,p167,203,100,gatha1,,"‘‘Sattiyā viya omaṭṭho, ḍayhamānova [ḍayhamāneva (sabbattha)] matthake;"
NULL,p167,204,100,gathalast,,"Kāmarāgappahānāya, sato bhikkhu paribbaje’’ti."
NULL,p167,205,100,gatha1,,"‘‘Sattiyā viya omaṭṭho, ḍayhamānova matthake;"
NULL,p167,206,100,gathalast,,"Sakkāyadiṭṭhippahānāya, sato bhikkhu paribbaje’’ti."
NULL,p167,207,4,subhead,"2. Phusatisuttaṃ","2. Phusatisuttaṃ"
NULL,p167,208,8,hangnum,22.,22.
NULL,p167,209,100,gatha1,," ‘‘Nāphusantaṃ phusati ca, phusantañca tato phuse;"
NULL,p167,210,100,gathalast,,"Tasmā phusantaṃ phusati, appaduṭṭhapadosina’’nti."
NULL,p167,211,100,gatha1,,"‘‘Yo  appaduṭṭhassa narassa dussati,"
NULL,p167,212,100,gatha2,,"Suddhassa posassa anaṅgaṇassa;"
NULL,p167,213,100,gatha3,,"Tameva bālaṃ pacceti pāpaṃ,"
NULL,p167,214,100,gathalast,,"Sukhumo rajo paṭivātaṃva khitto’’ti."
NULL,p167,215,4,subhead,"3. Jaṭāsuttaṃ","3. Jaṭāsuttaṃ"
NULL,p167,216,8,hangnum,23.,23.
NULL,p167,217,100,gatha1,," ‘‘Anto  jaṭā bahi jaṭā, jaṭāya jaṭitā pajā;"
NULL,p167,218,100,gathalast,,"Taṃ taṃ gotama pucchāmi, ko imaṃ vijaṭaye jaṭa’’nti."
NULL,p167,219,100,gatha1,,"‘‘Sīle  patiṭṭhāya naro sapañño, cittaṃ paññañca bhāvayaṃ;"
NULL,p167,220,100,gathalast,,"Ātāpī nipako bhikkhu, so imaṃ vijaṭaye jaṭaṃ."
NULL,p167,221,100,gatha1,,"‘‘Yesaṃ rāgo ca doso ca, avijjā ca virājitā;"
NULL,p167,222,100,gathalast,,"Khīṇāsavā arahanto, tesaṃ vijaṭitā jaṭā."
NULL,p167,223,100,gatha1,,"‘‘Yattha nāmañca rūpañca, asesaṃ uparujjhati;"
NULL,p167,224,100,gathalast,,"Paṭighaṃ rūpasaññā ca, etthesā chijjate [vijaṭe (ka.)] jaṭā’’ti."
NULL,p167,225,4,subhead,"4. Manonivāraṇasuttaṃ","4. Manonivāraṇasuttaṃ"
NULL,p167,226,100,bodytext,,"24. ‘‘Yato  yato mano nivāraye,"
NULL,p167,227,100,gatha2,,"Na dukkhameti naṃ tato tato;"
NULL,p167,228,100,gatha3,,"Sa sabbato mano nivāraye,"
NULL,p167,229,100,gathalast,,"Sa sabbato dukkhā pamuccati’’."
NULL,p167,230,100,gatha1,,"‘‘Na sabbato mano nivāraye,"
NULL,p167,231,100,gatha2,,"Na mano saṃyatattamāgataṃ;"
NULL,p167,232,100,gatha3,,"Yato yato ca pāpakaṃ,"
NULL,p167,233,100,gathalast,,"Tato tato mano nivāraye’’ti."
NULL,p167,234,4,subhead,"5. Arahantasuttaṃ","5. Arahantasuttaṃ"
NULL,p167,235,8,hangnum,25.,25.
NULL,p167,236,100,gatha1,," ‘‘Yo hoti bhikkhu arahaṃ katāvī,"
NULL,p167,237,100,gatha2,,"Khīṇāsavo antimadehadhārī;"
NULL,p167,238,100,gatha3,,"Ahaṃ  vadāmītipi so vadeyya,"
NULL,p167,239,100,gathalast,,"Mamaṃ vadantītipi so vadeyyā’’ti."
NULL,p167,240,100,gatha1,,"‘‘Yo  hoti bhikkhu arahaṃ katāvī,"
NULL,p167,241,100,gatha2,,"Khīṇāsavo antimadehadhārī;"
NULL,p167,242,100,gatha3,,"Ahaṃ vadāmītipi so vadeyya,"
NULL,p167,243,100,gatha2,,"Mamaṃ vadantītipi so vadeyya;"
NULL,p167,244,100,gatha3,,"Loke samaññaṃ kusalo viditvā,"
NULL,p167,245,100,gathalast,,"Vohāramattena so [sa (?)] vohareyyā’’ti."
NULL,p167,246,100,gatha1,,"‘‘Yo hoti bhikkhu arahaṃ katāvī,"
NULL,p167,247,100,gatha2,,"Khīṇāsavo antimadehadhārī;"
NULL,p167,248,100,gatha3,,"Mānaṃ nu kho so upagamma bhikkhu,"
NULL,p167,249,100,gatha2,,"Ahaṃ vadāmītipi so vadeyya;"
NULL,p167,250,100,gathalast,,"Mamaṃ vadantītipi so vadeyyā’’ti."
NULL,p167,251,100,gatha1,,"‘‘Pahīnamānassa na santi ganthā,"
NULL,p167,252,100,gatha2,,"Vidhūpitā mānaganthassa sabbe;"
NULL,p167,253,100,gatha3,,"Sa vītivatto maññataṃ [mānanaṃ (sī.), maññītaṃ (?)] sumedho,"
NULL,p167,254,100,gathalast,,"Ahaṃ  vadāmītipi so vadeyya."
NULL,p167,255,100,gatha1,,"‘‘Mamaṃ vadantītipi so vadeyya;"
NULL,p167,256,100,gatha2,,"Loke samaññaṃ kusalo viditvā;"
NULL,p167,257,100,gathalast,,"Vohāramattena so vohareyyā’’ti."
NULL,p167,258,4,subhead,"6. Pajjotasuttaṃ","6. Pajjotasuttaṃ"
NULL,p167,259,8,hangnum,26.,26.
NULL,p167,260,100,gatha1,," ‘‘Kati  lokasmiṃ pajjotā, yehi loko pakāsati [pabhāsati (ka. sī.)];"
NULL,p167,261,100,gathalast,,"Bhagavantaṃ [bhavantaṃ (ka.)] puṭṭhumāgamma, kathaṃ jānemu taṃ maya’’nti."
NULL,p167,262,100,gatha1,,"‘‘Cattāro  loke pajjotā, pañcamettha na vijjati;"
NULL,p167,263,100,gathalast,,"Divā tapati ādicco, rattimābhāti candimā."
NULL,p167,264,100,gatha1,,"‘‘Atha aggi divārattiṃ, tattha tattha pakāsati;"
NULL,p167,265,100,gathalast,,"Sambuddho tapataṃ seṭṭho, esā ābhā anuttarā’’ti."
NULL,p167,266,4,subhead,"7. Sarasuttaṃ","7. Sarasuttaṃ"
NULL,p167,267,8,hangnum,27.,27.
NULL,p167,268,100,gatha1,," ‘‘Kuto  sarā nivattanti, kattha vaṭṭaṃ na vattati;"
NULL,p167,269,100,gathalast,,"Kattha nāmañca rūpañca, asesaṃ uparujjhatī’’ti."
NULL,p167,270,100,gatha1,,"‘‘Yattha āpo ca pathavī, tejo vāyo na gādhati;"
NULL,p167,271,100,gatha2,,"Ato sarā nivattanti, ettha vaṭṭaṃ na vattati;"
NULL,p167,272,100,gathalast,,"Ettha nāmañca rūpañca, asesaṃ uparujjhatī’’ti."
NULL,p167,273,4,subhead,"8. Mahaddhanasuttaṃ","8. Mahaddhanasuttaṃ"
NULL,p167,274,8,hangnum,28.,28.
NULL,p167,275,100,gatha1,," ‘‘Mahaddhanā mahābhogā, raṭṭhavantopi khattiyā;"
NULL,p167,276,100,gathalast,,"Aññamaññābhigijjhanti, kāmesu analaṅkatā."
NULL,p167,277,100,gatha1,,"‘‘Tesu ussukkajātesu, bhavasotānusārisu;"
NULL,p167,278,100,gathalast,,"Kedha taṇhaṃ [rodhataṇhaṃ (syā. kaṃ.), gedhataṇhaṃ (ka.)] pajahiṃsu [pavāhiṃsu (syā. kaṃ. ka.)], ke lokasmiṃ anussukā’’ti."
NULL,p167,279,100,gatha1,,"‘‘Hitvā  agāraṃ pabbajitā, hitvā puttaṃ pasuṃ viyaṃ;"
NULL,p167,280,100,gatha2,,"Hitvā rāgañca dosañca, avijjañca virājiya;"
NULL,p167,281,100,gathalast,,"Khīṇāsavā arahanto, te lokasmiṃ anussukā’’ti."
NULL,p167,282,4,subhead,"9. Catucakkasuttaṃ","9. Catucakkasuttaṃ"
NULL,p167,283,8,hangnum,29.,29.
NULL,p167,284,100,gatha1,," ‘‘Catucakkaṃ  navadvāraṃ, puṇṇaṃ lobhena saṃyutaṃ;"
NULL,p167,285,100,gathalast,,"Paṅkajātaṃ mahāvīra, kathaṃ yātrā bhavissatī’’ti."
NULL,p167,286,100,gatha1,,"‘‘Chetvā naddhiṃ varattañca, icchā lobhañca pāpakaṃ;"
NULL,p167,287,100,gathalast,,"Samūlaṃ taṇhamabbuyha, evaṃ yātrā bhavissatī’’ti."
NULL,p167,288,4,subhead,"10. Eṇijaṅghasuttaṃ","10. Eṇijaṅghasuttaṃ"
NULL,p167,289,8,hangnum,30.,30.
NULL,p167,290,100,gatha1,," ‘‘Eṇijaṅghaṃ kisaṃ vīraṃ, appāhāraṃ alolupaṃ;"
NULL,p167,291,100,gatha2,,"Sīhaṃ vekacaraṃ nāgaṃ, kāmesu anapekkhinaṃ;"
NULL,p167,292,100,gathalast,,"Upasaṅkamma pucchāma, kathaṃ dukkhā pamuccatī’’ti."
NULL,p167,293,100,gatha1,,"‘‘Pañca  kāmaguṇā loke, manochaṭṭhā paveditā;"
NULL,p167,294,100,gathalast,,"Ettha chandaṃ virājetvā, evaṃ dukkhā pamuccatī’’ti."
NULL,p167,295,100,centered,,"Sattivaggo tatiyo."
NULL,p167,296,100,bodytext,,"Tassuddānaṃ –"
NULL,p167,297,100,gatha1,,"Sattiyā phusati ceva, jaṭā manonivāraṇā;"
NULL,p167,298,100,gatha2,,"Arahantena pajjoto, sarā mahaddhanena ca;"
NULL,p167,299,100,gatha1,,"Catucakkena navamaṃ, eṇijaṅghena te dasāti."
NULL,p167,300,3,title,"4. Satullapakāyikavaggo","4. Satullapakāyikavaggo"
NULL,p167,301,4,subhead,"1. Sabbhisuttaṃ","1. Sabbhisuttaṃ"
NULL,p167,302,100,bodytext,,"31. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ  ṭhitā kho ekā devatā bhagavato santike imaṃ gāthaṃ abhāsi –"
NULL,p167,303,100,gatha1,,"‘‘Sabbhireva samāsetha, sabbhi kubbetha [krubbetha (ka.)] santhavaṃ;"
NULL,p167,304,100,gathalast,,"Sataṃ saddhammamaññāya, seyyo hoti na pāpiyo’’ti."
NULL,p167,305,100,bodytext,,"Atha kho aparā devatā bhagavato santike imaṃ gāthaṃ abhāsi –"
NULL,p167,306,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,307,100,gathalast,,"Sataṃ saddhammamaññāya, paññā labbhati [paññaṃ labhati (syā. kaṃ.)] nāññato’’ti."
NULL,p167,308,100,bodytext,,"Atha kho aparā devatā bhagavato santike imaṃ gāthaṃ abhāsi –"
NULL,p167,309,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,310,100,gathalast,,"Sataṃ saddhammamaññāya, sokamajjhe na socatī’’ti."
NULL,p167,311,100,bodytext,,"Atha  kho aparā devatā bhagavato santike imaṃ gāthaṃ abhāsi –"
NULL,p167,312,100,gatha1,,"‘‘Sabbhireva  samāsetha, sabbhi kubbetha santhavaṃ;"
NULL,p167,313,100,gathalast,,"Sataṃ saddhammamaññāya, ñātimajjhe virocatī’’ti."
NULL,p167,314,100,bodytext,,"Atha  kho aparā devatā bhagavato santike imaṃ gāthaṃ abhāsi –"
NULL,p167,315,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,316,100,gathalast,,"Sataṃ saddhammamaññāya, sattā gacchanti suggati’’nti."
NULL,p167,317,100,bodytext,,"Atha kho aparā devatā bhagavato santike imaṃ gāthaṃ abhāsi –"
NULL,p167,318,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,319,100,gathalast,,"Sataṃ saddhammamaññāya, sattā tiṭṭhanti sātata’’nti."
NULL,p167,320,100,bodytext,,"Atha kho aparā devatā bhagavantaṃ etadavoca – ‘‘kassa nu kho, bhagavā, subhāsita’’nti? Sabbāsaṃ vo subhāsitaṃ pariyāyena, api ca mamapi suṇātha –"
NULL,p167,321,100,gatha1,,"‘‘Sabbhireva  samāsetha, sabbhi kubbetha santhavaṃ;"
NULL,p167,322,100,gathalast,,"Sataṃ saddhammamaññāya, sabbadukkhā pamuccatī’’ti."
NULL,p167,323,100,bodytext,,"Idamavoca bhagavā. Attamanā tā devatāyo bhagavantaṃ abhivādetvā padakkhiṇaṃ katvā tatthevantaradhāyiṃsūti."
NULL,p167,324,4,subhead,"2. Maccharisuttaṃ","2. Maccharisuttaṃ"
NULL,p167,325,100,bodytext,,"32. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ  gāthaṃ abhāsi –"
NULL,p167,326,100,gatha1,,"‘‘Maccherā  ca pamādā ca, evaṃ dānaṃ na dīyati [diyyati (ka.)];"
NULL,p167,327,100,gathalast,,"Puññaṃ ākaṅkhamānena, deyyaṃ hoti vijānatā’’ti."
NULL,p167,328,100,bodytext,,"Atha  kho aparā devatā bhagavato santike imā gāthāyo abhāsi –"
NULL,p167,329,100,gatha1,,"‘‘Yasseva bhīto na dadāti maccharī, tadevādadato bhayaṃ;"
NULL,p167,330,100,gatha2,,"Jighacchā ca pipāsā ca, yassa bhāyati maccharī;"
NULL,p167,331,100,gathalast,,"Tameva bālaṃ phusati, asmiṃ loke paramhi ca."
NULL,p167,332,100,gatha1,,"‘‘Tasmā vineyya maccheraṃ, dajjā dānaṃ malābhibhū;"
NULL,p167,333,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,334,100,bodytext,,"Atha kho aparā devatā bhagavato santike imā gāthāyo abhāsi –"
NULL,p167,335,100,gatha1,,"‘‘Te matesu na mīyanti, panthānaṃva sahabbajaṃ;"
NULL,p167,336,100,gathalast,,"Appasmiṃ ye pavecchanti, esa dhammo sanantano."
NULL,p167,337,100,gatha1,,"‘‘Appasmeke pavecchanti, bahuneke na dicchare;"
NULL,p167,338,100,gathalast,,"Appasmā dakkhiṇā dinnā, sahassena samaṃ mitā’’ti."
NULL,p167,339,100,bodytext,,"Atha  kho aparā devatā bhagavato santike imā gāthāyo abhāsi –"
NULL,p167,340,100,gatha1,,"‘‘Duddadaṃ dadamānānaṃ, dukkaraṃ kamma kubbataṃ;"
NULL,p167,341,100,gathalast,,"Asanto nānukubbanti, sataṃ dhammo duranvayo [durannayo (sī.)]."
NULL,p167,342,100,gatha1,,"‘‘Tasmā  satañca asataṃ [asatañca (sī. syā. kaṃ.)], nānā hoti ito gati;"
NULL,p167,343,100,gathalast,,"Asanto nirayaṃ yanti, santo saggaparāyanā’’ti."
NULL,p167,344,100,bodytext,,"Atha  kho aparā devatā bhagavato santike etadavoca – ‘‘kassa nu kho, bhagavā, subhāsita’’nti?"
NULL,p167,345,100,bodytext,,"‘‘Sabbāsaṃ vo subhāsitaṃ pariyāyena; api ca mamapi suṇātha –"
NULL,p167,346,100,gatha1,,"‘‘Dhammaṃ care yopi samuñjakaṃ care,"
NULL,p167,347,100,gatha2,,"Dārañca posaṃ dadamappakasmiṃ;"
NULL,p167,348,100,gatha3,,"Sataṃ sahassānaṃ sahassayāginaṃ,"
NULL,p167,349,100,gathalast,,"Kalampi nāgghanti tathāvidhassa te’’ti."
NULL,p167,350,100,bodytext,,"Atha  kho aparā devatā bhagavantaṃ gāthāya ajjhabhāsi –"
NULL,p167,351,100,gatha1,,"‘‘Kenesa yañño vipulo mahaggato,"
NULL,p167,352,100,gatha2,,"Samena dinnassa na agghameti;"
NULL,p167,353,100,gatha3,,"Kathaṃ [idaṃ padaṃ katthaci sīhaḷapotthake natthi] sataṃ sahassānaṃ sahassayāginaṃ,"
NULL,p167,354,100,gathalast,,"Kalampi nāgghanti tathāvidhassa te’’ti."
NULL,p167,355,100,gatha1,,"‘‘Dadanti heke visame niviṭṭhā,"
NULL,p167,356,100,gatha2,,"Chetvā vadhitvā atha socayitvā;"
NULL,p167,357,100,gatha3,,"Sā  dakkhiṇā assumukhā sadaṇḍā,"
NULL,p167,358,100,gathalast,,"Samena dinnassa na agghameti."
NULL,p167,359,100,gatha1,,"‘‘Evaṃ sataṃ sahassānaṃ sahassayāginaṃ;"
NULL,p167,360,100,gathalast,,"Kalampi nāgghanti tathāvidhassa te’’ti."
NULL,p167,361,4,subhead,"3. Sādhusuttaṃ","3. Sādhusuttaṃ"
NULL,p167,362,100,bodytext,,"33. Sāvatthinidānaṃ. Atha kho sambahulā satullapakāyikā devatāyo abhikkantāya rattiyā  abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi –"
NULL,p167,363,100,gatha1,,"‘‘Sādhu kho, mārisa, dānaṃ;"
NULL,p167,364,100,gatha2,,"Maccherā ca pamādā ca, evaṃ dānaṃ na dīyati;"
NULL,p167,365,100,gathalast,,"Puññaṃ ākaṅkhamānena, deyyaṃ hoti vijānatā’’ti."
NULL,p167,366,100,bodytext,,"Atha kho aparā devatā bhagavato santike imaṃ udānaṃ udānesi –"
NULL,p167,367,100,gatha1,,"‘‘Sādhu kho, mārisa, dānaṃ;"
NULL,p167,368,100,gathalast,,"Api ca appakasmimpi sāhu dānaṃ’’."
NULL,p167,369,100,gatha1,,"‘‘Appasmeke pavecchanti, bahuneke na dicchare;"
NULL,p167,370,100,gathalast,,"Appasmā dakkhiṇā dinnā, sahassena samaṃ mitā’’ti."
NULL,p167,371,100,bodytext,,"Atha  kho aparā devatā bhagavato santike imaṃ udānaṃ udānesi –"
NULL,p167,372,100,gatha1,,"‘‘Sādhu kho, mārisa, dānaṃ; appakasmimpi sāhu dānaṃ;"
NULL,p167,373,100,gathalast,,"Api ca saddhāyapi sāhu dānaṃ’’."
NULL,p167,374,100,gatha1,,"‘‘Dānañca yuddhañca samānamāhu,"
NULL,p167,375,100,gatha2,,"Appāpi santā bahuke jinanti;"
NULL,p167,376,100,gatha3,,"Appampi ce saddahāno dadāti,"
NULL,p167,377,100,gathalast,,"Teneva so hoti sukhī paratthā’’ti."
NULL,p167,378,100,bodytext,,"Atha  kho aparā devatā bhagavato santike imaṃ udānaṃ udānesi –"
NULL,p167,379,100,gatha1,,"‘‘Sādhu  kho, mārisa, dānaṃ; appakasmimpi sāhu dānaṃ;"
NULL,p167,380,100,gathalast,,"Saddhāyapi  sāhu dānaṃ; api ca dhammaladdhassāpi sāhu dānaṃ’’."
NULL,p167,381,100,gatha1,,"‘‘Yo dhammaladdhassa dadāti dānaṃ,"
NULL,p167,382,100,gatha2,,"Uṭṭhānavīriyādhigatassa jantu;"
NULL,p167,383,100,gatha3,,"Atikkamma so vetaraṇiṃ yamassa,"
NULL,p167,384,100,gathalast,,"Dibbāni ṭhānāni upeti macco’’ti."
NULL,p167,385,100,bodytext,,"Atha kho aparā devatā bhagavato santike imaṃ udānaṃ udānesi –"
NULL,p167,386,100,gatha1,,"‘‘Sādhu kho, mārisa, dānaṃ; appakasmimpi sāhu dānaṃ;"
NULL,p167,387,100,gatha2,,"Saddhāyapi sāhu dānaṃ; dhammaladdhassāpi sāhu dānaṃ;"
NULL,p167,388,100,gathalast,,"Api  ca viceyya dānampi sāhu dānaṃ’’."
NULL,p167,389,100,gatha1,,"‘‘Viceyya dānaṃ sugatappasatthaṃ,"
NULL,p167,390,100,gatha2,,"Ye dakkhiṇeyyā idha jīvaloke;"
NULL,p167,391,100,gatha3,,"Etesu dinnāni mahapphalāni,"
NULL,p167,392,100,gathalast,,"Bījāni vuttāni yathā sukhette’’ti."
NULL,p167,393,100,bodytext,,"Atha kho aparā devatā bhagavato santike imaṃ udānaṃ udānesi –"
NULL,p167,394,100,gatha1,,"‘‘Sādhu kho, mārisa, dānaṃ; appakasmimpi sāhu dānaṃ;"
NULL,p167,395,100,gatha2,,"Saddhāyapi sāhu dānaṃ; dhammaladdhassāpi sāhu dānaṃ;"
NULL,p167,396,100,gathalast,,"Viceyya dānampi sāhu dānaṃ; api ca pāṇesupi sādhu saṃyamo’’."
NULL,p167,397,100,gatha1,,"‘‘Yo  pāṇabhūtāni [pāṇabhūtesu (sī. pī.)] aheṭhayaṃ caraṃ,"
NULL,p167,398,100,gatha2,,"Parūpavādā na karonti pāpaṃ;"
NULL,p167,399,100,gatha3,,"Bhīruṃ  pasaṃsanti na hi tattha sūraṃ,"
NULL,p167,400,100,gathalast,,"Bhayā hi santo na karonti pāpa’’nti."
NULL,p167,401,100,bodytext,,"Atha kho aparā devatā bhagavantaṃ etadavoca – ‘‘kassa  nu kho, bhagavā, subhāsita’’nti?"
NULL,p167,402,100,bodytext,,"‘‘Sabbāsaṃ vo subhāsitaṃ pariyāyena, api ca mamapi suṇātha –"
NULL,p167,403,100,gatha1,,"‘‘Saddhā hi dānaṃ bahudhā pasatthaṃ,"
NULL,p167,404,100,gatha2,,"Dānā ca kho dhammapadaṃva seyyo;"
NULL,p167,405,100,gatha3,,"Pubbe  ca hi pubbatare ca santo,"
NULL,p167,406,100,gathalast,,"Nibbānamevajjhagamuṃ sapaññā’’ti."
NULL,p167,407,4,subhead,"4. Nasantisuttaṃ","4. Nasantisuttaṃ"
NULL,p167,408,100,bodytext,,"34. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –"
NULL,p167,409,100,gatha1,,"‘‘Na santi kāmā manujesu niccā,"
NULL,p167,410,100,gatha2,,"Santīdha kamanīyāni yesu [kāmesu (ka.)] baddho;"
NULL,p167,411,100,gatha3,,"Yesu pamatto apunāgamanaṃ,"
NULL,p167,412,100,gathalast,,"Anāgantā puriso maccudheyyā’’ti."
NULL,p167,413,100,gatha1,,"‘‘Chandajaṃ aghaṃ chandajaṃ dukkhaṃ;"
NULL,p167,414,100,gatha2,,"Chandavinayā aghavinayo;"
NULL,p167,415,100,gathalast,,"Aghavinayā dukkhavinayo’’ti."
NULL,p167,416,100,gatha1,,"‘‘Na  te kāmā yāni citrāni loke,"
NULL,p167,417,100,gatha2,,"Saṅkapparāgo  purisassa kāmo;"
NULL,p167,418,100,gatha3,,"Tiṭṭhanti citrāni tatheva loke,"
NULL,p167,419,100,gathalast,,"Athettha dhīrā vinayanti chandaṃ."
NULL,p167,420,100,gatha1,,"‘‘Kodhaṃ  jahe vippajaheyya mānaṃ,"
NULL,p167,421,100,gatha2,,"Saṃyojanaṃ sabbamatikkameyya;"
NULL,p167,422,100,gatha3,,"Taṃ nāmarūpasmimasajjamānaṃ,"
NULL,p167,423,100,gathalast,,"Akiñcanaṃ nānupatanti dukkhā."
NULL,p167,424,100,gatha1,,"‘‘Pahāsi saṅkhaṃ na vimānamajjhagā [na ca mānamajjhagā (ka. sī.), na vimānamāgā (syā. kaṃ.)],"
NULL,p167,425,100,gatha2,,"Acchecchi taṇhaṃ idha nāmarūpe;"
NULL,p167,426,100,gatha3,,"Taṃ chinnaganthaṃ anighaṃ nirāsaṃ,"
NULL,p167,427,100,gatha2,,"Pariyesamānā nājjhagamuṃ;"
NULL,p167,428,100,gatha3,,"Devā manussā idha vā huraṃ vā,"
NULL,p167,429,100,gathalast,,"Saggesu vā sabbanivesanesū’’ti."
NULL,p167,430,100,gatha1,,"‘‘Taṃ ce hi nāddakkhuṃ tathāvimuttaṃ (iccāyasmā mogharājā),"
NULL,p167,431,100,gatha2,,"Devā manussā idha vā huraṃ vā;"
NULL,p167,432,100,gatha3,,"Naruttamaṃ atthacaraṃ narānaṃ,"
NULL,p167,433,100,gathalast,,"Ye taṃ namassanti pasaṃsiyā te’’ti."
NULL,p167,434,100,gatha1,,"‘‘Pasaṃsiyā tepi bhavanti bhikkhū (mogharājāti bhagavā),"
NULL,p167,435,100,gatha2,,"Ye taṃ namassanti tathāvimuttaṃ;"
NULL,p167,436,100,gatha3,,"Aññāya  dhammaṃ vicikicchaṃ pahāya,"
NULL,p167,437,100,gathalast,,"Saṅgātigā tepi bhavanti bhikkhū’’ti."
NULL,p167,438,4,subhead,"5. Ujjhānasaññisuttaṃ","5. Ujjhānasaññisuttaṃ"
NULL,p167,439,100,bodytext,,"35. Ekaṃ  samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā ujjhānasaññikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā vehāsaṃ aṭṭhaṃsu. Vehāsaṃ  ṭhitā kho ekā devatā bhagavato santike imaṃ gāthaṃ abhāsi –"
NULL,p167,440,100,gatha1,,"‘‘Aññathā santamattānaṃ, aññathā yo pavedaye;"
NULL,p167,441,100,gathalast,,"Nikacca kitavasseva, bhuttaṃ theyyena tassa taṃ."
NULL,p167,442,100,gatha1,,"‘‘Yañhi kayirā tañhi vade, yaṃ na kayirā na taṃ vade;"
NULL,p167,443,100,gathalast,,"Akarontaṃ bhāsamānānaṃ, parijānanti paṇḍitā’’ti."
NULL,p167,444,100,gatha1,,"‘‘Na yidaṃ bhāsitamattena, ekantasavanena vā;"
NULL,p167,445,100,gatha2,,"Anukkamitave sakkā, yāyaṃ paṭipadā daḷhā;"
NULL,p167,446,100,gathalast,,"Yāya dhīrā pamuccanti, jhāyino mārabandhanā."
NULL,p167,447,100,gatha1,,"‘‘Na  ve dhīrā pakubbanti, viditvā lokapariyāyaṃ;"
NULL,p167,448,100,gathalast,,"Aññāya nibbutā dhīrā, tiṇṇā loke visattika’’nti."
NULL,p167,449,100,bodytext,,"Atha  kho tā devatāyo pathaviyaṃ patiṭṭhahitvā bhagavato pādesu sirasā nipatitvā bhagavantaṃ etadavocuṃ – ‘‘accayo no, bhante, accagamā yathābālaṃ yathāmūḷhaṃ yathāakusalaṃ [yathābālā yathāmūḷhā yathāakusalā (sabbattha)], yā mayaṃ bhagavantaṃ āsādetabbaṃ amaññimhā. Tāsaṃ no, bhante, bhagavā accayaṃ accayato paṭiggaṇhātu āyatiṃ saṃvarāyā’’ti. Atha kho bhagavā sitaṃ pātvākāsi. Atha kho tā devatāyo bhiyyosomattāya ujjhāyantiyo vehāsaṃ abbhuggañchuṃ. Ekā devatā bhagavato santike imaṃ gāthaṃ abhāsi –"
NULL,p167,450,100,gatha1,,"‘‘Accayaṃ  desayantīnaṃ, yo ce na paṭigaṇhati;"
NULL,p167,451,100,gathalast,,"Kopantaro dosagaru, sa veraṃ paṭimuñcatī’’ti."
NULL,p167,452,100,gatha1,,"‘‘Accayo ce na vijjetha, nocidhāpagataṃ [nocīdha apahataṃ (syā. kaṃ.), nocidhāpakataṃ (?)] siyā;"
NULL,p167,453,100,gathalast,,"Verāni na ca sammeyyuṃ, kenīdha [verāni ca sammeyyuṃ, tenidha (sī.)] kusalo siyā’’ti."
NULL,p167,454,100,gatha1,,"‘‘Kassaccayā na vijjanti, kassa natthi apāgataṃ;"
NULL,p167,455,100,gathalast,,"Ko na sammohamāpādi, ko ca dhīro [kodha dhīro (syā. kaṃ.)] sadā sato’’ti."
NULL,p167,456,100,gatha1,,"‘‘Tathāgatassa  buddhassa, sabbabhūtānukampino;"
NULL,p167,457,100,gatha2,,"Tassaccayā na vijjanti, tassa natthi apāgataṃ;"
NULL,p167,458,100,gathalast,,"So na sammohamāpādi, sova [sodha (syā. kaṃ.)] dhīro sadā sato’’ti."
NULL,p167,459,100,gatha1,,"‘‘Accayaṃ desayantīnaṃ, yo ce na paṭigaṇhati;"
NULL,p167,460,100,gatha2,,"Kopantaro  dosagaru, sa veraṃ paṭimuñcati;"
NULL,p167,461,100,gathalast,,"Taṃ veraṃ nābhinandāmi, paṭiggaṇhāmi voccaya’’nti."
NULL,p167,462,4,subhead,"6. Saddhāsuttaṃ","6. Saddhāsuttaṃ"
NULL,p167,463,100,bodytext,,"36. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ  obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –"
NULL,p167,464,100,gatha1,,"‘‘Saddhā dutiyā purisassa hoti,"
NULL,p167,465,100,gatha2,,"No ce assaddhiyaṃ avatiṭṭhati;"
NULL,p167,466,100,gatha3,,"Yaso  ca kittī ca tatvassa hoti,"
NULL,p167,467,100,gathalast,,"Saggañca so gacchati sarīraṃ vihāyā’’ti."
NULL,p167,468,100,bodytext,,"Atha kho aparā devatā bhagavato santike imā gāthāyo abhāsi –"
NULL,p167,469,100,gatha1,,"‘‘Kodhaṃ jahe vippajaheyya mānaṃ,"
NULL,p167,470,100,gatha2,,"Saṃyojanaṃ sabbamatikkameyya;"
NULL,p167,471,100,gatha3,,"Taṃ nāmarūpasmimasajjamānaṃ,"
NULL,p167,472,100,gathalast,,"Akiñcanaṃ nānupatanti saṅgā’’ti."
NULL,p167,473,100,gatha1,,"‘‘Pamādamanuyuñjanti, bālā dummedhino janā;"
NULL,p167,474,100,gathalast,,"Appamādañca medhāvī, dhanaṃ seṭṭhaṃva rakkhati."
NULL,p167,475,100,gatha1,,"‘‘Mā pamādamanuyuñjetha, mā kāmarati santhavaṃ;"
NULL,p167,476,100,gathalast,,"Appamatto hi jhāyanto, pappoti paramaṃ sukha’’ntntti."
NULL,p167,477,4,subhead,"7. Samayasuttaṃ","7. Samayasuttaṃ"
NULL,p167,478,100,bodytext,,"37. Evaṃ  me sutaṃ – ekaṃ samayaṃ bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Atha kho catunnaṃ suddhāvāsakāyikānaṃ devatānaṃ etadahosi – ‘‘ayaṃ kho bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Yaṃnūna mayampi yena bhagavā tenupasaṅkameyyāma; upasaṅkamitvā bhagavato santike paccekaṃ gāthaṃ [paccekagāthaṃ (sī. syā. kaṃ. pī.)] bhāseyyāmā’’ti."
NULL,p167,479,100,bodytext,,"Atha  kho tā devatā – seyyathāpi nāma balavā puriso samiñjitaṃ vā bāhaṃ pasāreyya pasāritaṃ  vā bāhaṃ samiñjeyya. Evameva – suddhāvāsesu devesu antarahitā bhagavato purato pāturahesuṃ. Atha kho tā devatā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ  gāthaṃ abhāsi –"
NULL,p167,480,100,gatha1,,"‘‘Mahāsamayo pavanasmiṃ, devakāyā samāgatā;"
NULL,p167,481,100,gathalast,,"Āgatamha imaṃ dhammasamayaṃ, dakkhitāye aparājitasaṅgha’’nti."
NULL,p167,482,100,bodytext,,"Atha kho aparā devatā bhagavato santike imaṃ gāthaṃ abhāsi –"
NULL,p167,483,100,gatha1,,"‘‘Tatra bhikkhavo samādahaṃsu, cittamattano ujukaṃ akaṃsu [ujukamakaṃsu (sī. syā. kaṃ. pī.)];"
NULL,p167,484,100,gathalast,,"Sārathīva nettāni gahetvā, indriyāni rakkhanti paṇḍitā’’ti."
NULL,p167,485,100,bodytext,,"Atha  kho aparā devatā bhagavato santike imaṃ gāthaṃ abhāsi –"
NULL,p167,486,100,gatha1,,"‘‘Chetvā khīlaṃ chetvā palighaṃ, indakhīlaṃ ūhacca manejā;"
NULL,p167,487,100,gathalast,,"Te caranti suddhā vimalā, cakkhumatā sudantā susunāgā’’ti."
NULL,p167,488,100,bodytext,,"Atha kho aparā devatā bhagavato santike imaṃ gāthaṃ abhāsi –"
NULL,p167,489,100,gatha1,,"‘‘Ye keci buddhaṃ saraṇaṃ gatāse, na te gamissanti apāyabhūmiṃ;"
NULL,p167,490,100,gathalast,,"Pahāya mānusaṃ dehaṃ, devakāyaṃ paripūressantī’’ti."
NULL,p167,491,4,subhead,"8. Sakalikasuttaṃ","8. Sakalikasuttaṃ"
NULL,p167,492,100,bodytext,,"38. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ  migadāye. Tena kho pana samayena bhagavato pādo sakalikāya [sakkhalikāya (ka.)] khato hoti. Bhusā sudaṃ bhagavato vedanā vattanti sārīrikā vedanā dukkhā tibbā [tippā (sī. syā. kaṃ. pī.)] kharā kaṭukā asātā amanāpā; tā sudaṃ bhagavā sato sampajāno  adhivāseti avihaññamāno. Atha kho bhagavā catugguṇaṃ saṅghāṭiṃ paññāpetvā dakkhiṇena passena sīhaseyyaṃ kappeti pāde pādaṃ accādhāya sato sampajāno."
NULL,p167,493,100,bodytext,,"Atha  kho sattasatā satullapakāyikā devatāyo abhikkantāya rattiyā abhikkantavaṇṇā kevalakappaṃ maddakucchiṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi – ‘‘nāgo  vata, bho, samaṇo gotamo; nāgavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,494,100,bodytext,,"Atha kho aparā devatā bhagavato santike imaṃ udānaṃ udānesi – ‘‘sīho vata, bho, samaṇo gotamo; sīhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,495,100,bodytext,,"Atha  kho aparā devatā bhagavato santike imaṃ udānaṃ udānesi – ‘‘ājānīyo vata, bho, samaṇo gotamo; ājānīyavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,496,100,bodytext,,"Atha kho aparā devatā bhagavato santike imaṃ udānaṃ udānesi – ‘‘nisabho vata, bho, samaṇo gotamo; nisabhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,497,100,bodytext,,"Atha kho aparā devatā bhagavato santike imaṃ udānaṃ udānesi – ‘‘dhorayho vata, bho, samaṇo gotamo; dhorayhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,498,100,bodytext,,"Atha kho aparā devatā bhagavato santike imaṃ udānaṃ udānesi – ‘‘danto vata, bho, samaṇo  gotamo; dantavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti."
NULL,p167,499,100,bodytext,,"Atha kho aparā devatā bhagavato santike imaṃ udānaṃ udānesi – ‘‘passa samādhiṃ subhāvitaṃ cittañca suvimuttaṃ, na cābhinataṃ na  cāpanataṃ na  ca sasaṅkhāraniggayhavāritagataṃ [sasaṅkhāraniggayhavāritavataṃ (sī. syā. kaṃ. pī.), sasaṅkhāraniggayhavārivāvataṃ (ka.)]. Yo evarūpaṃ purisanāgaṃ purisasīhaṃ purisaājānīyaṃ  purisanisabhaṃ purisadhorayhaṃ purisadantaṃ atikkamitabbaṃ maññeyya kimaññatra adassanā’’ti."
NULL,p167,500,100,gatha1,,"‘‘Pañcavedā sataṃ samaṃ, tapassī brāhmaṇā caraṃ;"
NULL,p167,501,100,gathalast,,"Cittañca nesaṃ na sammā vimuttaṃ, hīnattharūpā na pāraṅgamā te."
NULL,p167,502,100,gatha1,,"‘‘Taṇhādhipannā vatasīlabaddhā, lūkhaṃ tapaṃ vassasataṃ carantā;"
NULL,p167,503,100,gathalast,,"Cittañca nesaṃ na sammā vimuttaṃ, hīnattharūpā na pāraṅgamā te."
NULL,p167,504,100,gatha1,,"‘‘Na mānakāmassa damo idhatthi, na monamatthi asamāhitassa;"
NULL,p167,505,100,gathalast,,"Eko araññe viharaṃ pamatto, na maccudheyyassa tareyya pāra’’nti."
NULL,p167,506,100,gatha1,,"‘‘Mānaṃ pahāya susamāhitatto, sucetaso sabbadhi vippamutto;"
NULL,p167,507,100,gathalast,,"Eko araññe viharamappamatto, sa maccudheyyassa tareyya pāra’’ntntti."
NULL,p167,508,4,subhead,"9. Paṭhamapajjunnadhītusuttaṃ","9. Paṭhamapajjunnadhītusuttaṃ"
NULL,p167,509,100,bodytext,,"39. Evaṃ  me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho kokanadā pajjunnassa dhītā abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā kokanadā pajjunnassa dhītā bhagavato santike imā gāthāyo abhāsi –"
NULL,p167,510,100,gatha1,,"‘‘Vesāliyaṃ  vane viharantaṃ, aggaṃ sattassa sambuddhaṃ;"
NULL,p167,511,100,gathalast,,"Kokanadāhamasmi  abhivande, kokanadā pajjunnassa dhītā."
NULL,p167,512,100,gatha1,,"‘‘Sutameva pure āsi, dhammo cakkhumatānubuddho;"
NULL,p167,513,100,gathalast,,"Sāhaṃ dāni sakkhi jānāmi, munino desayato sugatassa."
NULL,p167,514,100,gatha1,,"‘‘Ye keci ariyaṃ dhammaṃ, vigarahantā caranti dummedhā;"
NULL,p167,515,100,gathalast,,"Upenti roruvaṃ ghoraṃ, cirarattaṃ dukkhaṃ anubhavanti."
NULL,p167,516,100,gatha1,,"‘‘Ye ca kho ariye dhamme, khantiyā upasamena upetā;"
NULL,p167,517,100,gathalast,,"Pahāya mānusaṃ dehaṃ, devakāya paripūressantī’’ti."
NULL,p167,518,4,subhead,"10. Dutiyapajjunnadhītusuttaṃ","10. Dutiyapajjunnadhītusuttaṃ"
NULL,p167,519,100,bodytext,,"40. Evaṃ  me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho cūḷakokanadā [cullakokanadā (sī. syā. kaṃ.)] pajjunnassa dhītā  abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā cūḷakokanadā pajjunnassa dhītā bhagavato santike imā gāthāyo abhāsi –"
NULL,p167,520,100,gatha1,,"‘‘Idhāgamā vijjupabhāsavaṇṇā, kokanadā pajjunnassa dhītā;"
NULL,p167,521,100,gathalast,,"Buddhañca dhammañca namassamānā, gāthācimā atthavatī abhāsi."
NULL,p167,522,100,gatha1,,"‘‘Bahunāpi  kho taṃ vibhajeyyaṃ, pariyāyena tādiso dhammo;"
NULL,p167,523,100,gathalast,,"Saṃkhittamatthaṃ [saṃkhittamattaṃ (ka.)] lapayissāmi, yāvatā me manasā pariyattaṃ."
NULL,p167,524,100,gatha1,,"‘‘Pāpaṃ na kayirā vacasā manasā,"
NULL,p167,525,100,gatha2,,"Kāyena vā kiñcana sabbaloke;"
NULL,p167,526,100,gatha3,,"Kāme  pahāya satimā sampajāno,"
NULL,p167,527,100,gathalast,,"Dukkhaṃ na sevetha anatthasaṃhita’’nti."
NULL,p167,528,100,centered,,"Satullapakāyikavaggo catuttho."
NULL,p167,529,100,bodytext,,"Tassuddānaṃ –"
NULL,p167,530,100,gatha1,,"Sabbhimaccharinā sādhu, na santujjhānasaññino;"
NULL,p167,531,100,gathalast,,"Saddhā samayo sakalikaṃ, ubho pajjunnadhītaroti."
NULL,p167,532,3,title,"5. Ādittavaggo","5. Ādittavaggo"
NULL,p167,533,4,subhead,"1. Ādittasuttaṃ","1. Ādittasuttaṃ"
NULL,p167,534,100,bodytext,,"41. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya  rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavato santike imā gāthāyo abhāsi –"
NULL,p167,535,100,gatha1,,"‘‘Ādittasmiṃ agārasmiṃ, yaṃ nīharati bhājanaṃ;"
NULL,p167,536,100,gathalast,,"Taṃ tassa hoti atthāya, no ca yaṃ tattha ḍayhati."
NULL,p167,537,100,gatha1,,"‘‘Evaṃ ādittako loko, jarāya maraṇena ca;"
NULL,p167,538,100,gathalast,,"Nīharetheva dānena, dinnaṃ hoti sunīhataṃ."
NULL,p167,539,100,gatha1,,"‘‘Dinnaṃ  sukhaphalaṃ hoti, nādinnaṃ hoti taṃ tathā;"
NULL,p167,540,100,gathalast,,"Corā haranti rājāno, aggi ḍahati nassati."
NULL,p167,541,100,gatha1,,"‘‘Atha  antena jahati, sarīraṃ sapariggahaṃ;"
NULL,p167,542,100,gatha2,,"Etadaññāya medhāvī, bhuñjetha ca dadetha ca;"
NULL,p167,543,100,gatha3,,"Datvā ca bhutvā ca yathānubhāvaṃ;"
NULL,p167,544,100,gathalast,,"Anindito saggamupeti ṭhāna’’nti."
NULL,p167,545,4,subhead,"2. Kiṃdadasuttaṃ","2. Kiṃdadasuttaṃ"
NULL,p167,546,8,hangnum,42.,42.
NULL,p167,547,100,gatha1,," ‘‘Kiṃdado balado hoti, kiṃdado hoti vaṇṇado;"
NULL,p167,548,100,gatha2,,"Kiṃdado sukhado hoti, kiṃdado hoti cakkhudo;"
NULL,p167,549,100,gathalast,,"Ko ca sabbadado hoti, taṃ me akkhāhi pucchito’’ti."
NULL,p167,550,100,gatha1,,"‘‘Annado balado hoti, vatthado hoti vaṇṇado;"
NULL,p167,551,100,gathalast,,"Yānado sukhado hoti, dīpado hoti cakkhudo."
NULL,p167,552,100,gatha1,,"‘‘So ca sabbadado hoti, yo dadāti upassayaṃ;"
NULL,p167,553,100,gathalast,,"Amataṃ dado ca so hoti, yo dhammamanusāsatī’’ti."
NULL,p167,554,4,subhead,"3. Annasuttaṃ","3. Annasuttaṃ"
NULL,p167,555,8,hangnum,43.,43.
NULL,p167,556,100,gatha1,," ‘‘Annamevābhinandanti, ubhaye devamānusā;"
NULL,p167,557,100,gathalast,,"Atha ko nāma so yakkho, yaṃ annaṃ nābhinandatī’’ti."
NULL,p167,558,100,gatha1,,"‘‘Ye  naṃ dadanti saddhāya, vippasannena cetasā;"
NULL,p167,559,100,gathalast,,"Tameva annaṃ bhajati, asmiṃ loke paramhi ca."
NULL,p167,560,100,gatha1,,"‘‘Tasmā  vineyya maccheraṃ, dajjā dānaṃ malābhibhū;"
NULL,p167,561,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,562,4,subhead,"4. Ekamūlasuttaṃ","4. Ekamūlasuttaṃ"
NULL,p167,563,8,hangnum,44.,44.
NULL,p167,564,100,gatha1,," ‘‘Ekamūlaṃ dvirāvaṭṭaṃ, timalaṃ pañcapattharaṃ;"
NULL,p167,565,100,gathalast,,"Samuddaṃ dvādasāvaṭṭaṃ, pātālaṃ atarī isī’’ti."
NULL,p167,566,4,subhead,"5. Anomasuttaṃ","5. Anomasuttaṃ"
NULL,p167,567,8,hangnum,45.,45.
NULL,p167,568,100,gatha1,," ‘‘Anomanāmaṃ  nipuṇatthadassiṃ, paññādadaṃ kāmālaye asattaṃ;"
NULL,p167,569,100,gathalast,,"Taṃ passatha sabbaviduṃ sumedhaṃ, ariye pathe kamamānaṃ mahesi’’nti."
NULL,p167,570,4,subhead,"6. Accharāsuttaṃ","6. Accharāsuttaṃ"
NULL,p167,571,8,hangnum,46.,46.
NULL,p167,572,100,gatha1,," ‘‘Accharāgaṇasaṅghuṭṭhaṃ, pisācagaṇasevitaṃ;"
NULL,p167,573,100,gathalast,,"Vanantaṃ mohanaṃ nāma, kathaṃ yātrā bhavissatī’’ti."
NULL,p167,574,100,gatha1,,"‘‘Ujuko nāma so maggo, abhayā nāma sā disā;"
NULL,p167,575,100,gathalast,,"Ratho akūjano nāma, dhammacakkehi saṃyuto."
NULL,p167,576,100,gatha1,,"‘‘Hirī tassa apālambo, satyassa parivāraṇaṃ;"
NULL,p167,577,100,gathalast,,"Dhammāhaṃ sārathiṃ brūmi, sammādiṭṭhipurejavaṃ."
NULL,p167,578,100,gatha1,,"‘‘Yassa etādisaṃ yānaṃ, itthiyā purisassa vā;"
NULL,p167,579,100,gathalast,,"Sa ve etena yānena, nibbānasseva santike’’ti."
NULL,p167,580,4,subhead,"7. Vanaropasuttaṃ","7. Vanaropasuttaṃ"
NULL,p167,581,8,hangnum,47.,47.
NULL,p167,582,100,gatha1,," ‘‘Kesaṃ  divā ca ratto ca, sadā puññaṃ pavaḍḍhati;"
NULL,p167,583,100,gathalast,,"Dhammaṭṭhā sīlasampannā, ke janā saggagāmino’’ti."
NULL,p167,584,100,gatha1,,"‘‘Ārāmaropā vanaropā, ye janā setukārakā;"
NULL,p167,585,100,gathalast,,"Papañca udapānañca, ye dadanti upassayaṃ."
NULL,p167,586,100,gatha1,,"‘‘Tesaṃ  divā ca ratto ca, sadā puññaṃ pavaḍḍhati;"
NULL,p167,587,100,gathalast,,"Dhammaṭṭhā sīlasampannā, te janā saggagāmino’’ti."
NULL,p167,588,4,subhead,"8. Jetavanasuttaṃ","8. Jetavanasuttaṃ"
NULL,p167,589,8,hangnum,48.,48.
NULL,p167,590,100,gatha1,," ‘‘Idañhi taṃ jetavanaṃ, isisaṅghanisevitaṃ;"
NULL,p167,591,100,gathalast,,"Āvutthaṃ [āvuṭṭhaṃ (ka.)] dhammarājena, pītisañjananaṃ mama."
NULL,p167,592,100,gatha1,,"‘‘Kammaṃ  vijjā ca dhammo ca, sīlaṃ jīvitamuttamaṃ;"
NULL,p167,593,100,gathalast,,"Etena maccā sujjhanti, na gottena dhanena vā."
NULL,p167,594,100,gatha1,,"‘‘Tasmā hi paṇḍito poso, sampassaṃ atthamattano;"
NULL,p167,595,100,gathalast,,"Yoniso vicine dhammaṃ, evaṃ tattha visujjhati."
NULL,p167,596,100,gatha1,,"‘‘Sāriputtova paññāya, sīlena upasamena ca;"
NULL,p167,597,100,gathalast,,"Yopi pāraṅgato bhikkhu, etāvaparamo siyā’’ti."
NULL,p167,598,4,subhead,"9. Maccharisuttaṃ","9. Maccharisuttaṃ"
NULL,p167,599,8,hangnum,49.,49.
NULL,p167,600,100,gatha1,," ‘‘Yedha  maccharino loke, kadariyā paribhāsakā;"
NULL,p167,601,100,gathalast,,"Aññesaṃ dadamānānaṃ, antarāyakarā narā."
NULL,p167,602,100,gatha1,,"‘‘Kīdiso  tesaṃ vipāko, samparāyo ca kīdiso;"
NULL,p167,603,100,gathalast,,"Bhagavantaṃ puṭṭhumāgamma, kathaṃ jānemu taṃ maya’’nti."
NULL,p167,604,100,gatha1,,"‘‘Yedha maccharino loke, kadariyā paribhāsakā;"
NULL,p167,605,100,gathalast,,"Aññesaṃ dadamānānaṃ, antarāyakarā narā."
NULL,p167,606,100,gatha1,,"‘‘Nirayaṃ tiracchānayoniṃ, yamalokaṃ upapajjare;"
NULL,p167,607,100,gathalast,,"Sace enti manussattaṃ, dalidde jāyare kule."
NULL,p167,608,100,gatha1,,"‘‘Coḷaṃ piṇḍo ratī khiḍḍā, yattha kicchena labbhati;"
NULL,p167,609,100,gatha2,,"Parato āsīsare [āsiṃsare (sī. syā. kaṃ. pī.)] bālā, tampi tesaṃ na labbhati;"
NULL,p167,610,100,gathalast,,"Diṭṭhe dhammesa vipāko, samparāye [samparāyo (syā. kaṃ. pī.)] ca duggatī’’ti."
NULL,p167,611,100,gatha1,,"‘‘Itihetaṃ vijānāma, aññaṃ pucchāma gotama;"
NULL,p167,612,100,gathalast,,"Yedha laddhā manussattaṃ, vadaññū vītamaccharā."
NULL,p167,613,100,gatha1,,"‘‘Buddhe  pasannā dhamme ca, saṅghe ca tibbagāravā;"
NULL,p167,614,100,gatha2,,"Kīdiso tesaṃ vipāko, samparāyo ca kīdiso;"
NULL,p167,615,100,gathalast,,"Bhagavantaṃ puṭṭhumāgamma, kathaṃ jānemu taṃ maya’’nti."
NULL,p167,616,100,gatha1,,"‘‘Yedha laddhā manussattaṃ, vadaññū vītamaccharā;"
NULL,p167,617,100,gatha2,,"Buddhe pasannā dhamme ca, saṅghe ca tibbagāravā;"
NULL,p167,618,100,gathalast,,"Ete saggā [sagge (sī. syā. kaṃ.)] pakāsanti, yattha te upapajjare."
NULL,p167,619,100,gatha1,,"‘‘Sace  enti manussattaṃ, aḍḍhe ājāyare kule;"
NULL,p167,620,100,gathalast,,"Coḷaṃ piṇḍo ratī khiḍḍā, yatthākicchena labbhati."
NULL,p167,621,100,gatha1,,"‘‘Parasambhatesu  bhogesu, vasavattīva modare;"
NULL,p167,622,100,gathalast,,"Diṭṭhe dhammesa vipāko, samparāye ca suggatī’’ti."
NULL,p167,623,4,subhead,"10. Ghaṭīkārasuttaṃ","10. Ghaṭīkārasuttaṃ"
NULL,p167,624,8,hangnum,50.,50.
NULL,p167,625,100,gatha1,," ‘‘Avihaṃ upapannāse, vimuttā satta bhikkhavo;"
NULL,p167,626,100,gathalast,,"Rāgadosaparikkhīṇā, tiṇṇā loke visattika’’nti."
NULL,p167,627,100,gatha1,,"‘‘Ke ca te ataruṃ paṅkaṃ [saṅgaṃ (sī. syā.)], maccudheyyaṃ suduttaraṃ;"
NULL,p167,628,100,gathalast,,"Ke hitvā mānusaṃ dehaṃ, dibbayogaṃ upaccagu’’nti."
NULL,p167,629,100,gatha1,,"‘‘Upako palagaṇḍo ca, pukkusāti ca te tayo;"
NULL,p167,630,100,gatha2,,"Bhaddiyo khaṇḍadevo ca, bāhuraggi ca siṅgiyo [bahudantī ca piṅgayo (sī.)];"
NULL,p167,631,100,gathalast,,"Te hitvā mānusaṃ dehaṃ, dibbayogaṃ upaccagu’’nti."
NULL,p167,632,100,gatha1,,"‘‘Kusalī bhāsasī tesaṃ, mārapāsappahāyinaṃ;"
NULL,p167,633,100,gathalast,,"Kassa te dhammamaññāya, acchiduṃ bhavabandhana’’nti."
NULL,p167,634,100,gatha1,,"‘‘Na aññatra bhagavatā, nāññatra tava sāsanā;"
NULL,p167,635,100,gathalast,,"Yassa te dhammamaññāya, acchiduṃ bhavabandhanaṃ."
NULL,p167,636,100,gatha1,,"‘‘Yattha nāmañca rūpañca, asesaṃ uparujjhati;"
NULL,p167,637,100,gathalast,,"Taṃ te dhammaṃ idhaññāya, acchiduṃ bhavabandhana’’nti."
NULL,p167,638,100,gatha1,,"‘‘Gambhīraṃ  bhāsasī vācaṃ, dubbijānaṃ sudubbudhaṃ;"
NULL,p167,639,100,gathalast,,"Kassa tvaṃ  dhammamaññāya, vācaṃ bhāsasi īdisa’’nti."
NULL,p167,640,100,gatha1,,"‘‘Kumbhakāro  pure āsiṃ, vekaḷiṅge [vehaḷiṅge (sī.), vebhaḷiṅge (syā. kaṃ.)] ghaṭīkaro;"
NULL,p167,641,100,gathalast,,"Mātāpettibharo āsiṃ, kassapassa upāsako."
NULL,p167,642,100,gatha1,,"‘‘Virato  methunā dhammā, brahmacārī nirāmiso;"
NULL,p167,643,100,gathalast,,"Ahuvā te sagāmeyyo, ahuvā te pure sakhā."
NULL,p167,644,100,gatha1,,"‘‘Sohamete pajānāmi, vimutte satta bhikkhavo;"
NULL,p167,645,100,gathalast,,"Rāgadosaparikkhīṇe, tiṇṇe loke visattika’’nti."
NULL,p167,646,100,gatha1,,"‘‘Evametaṃ tadā āsi, yathā bhāsasi bhaggava;"
NULL,p167,647,100,gatha2,,"Kumbhakāro pure āsi, vekaḷiṅge ghaṭīkaro;"
NULL,p167,648,100,gathalast,,"Mātāpettibharo āsi, kassapassa upāsako."
NULL,p167,649,100,gatha1,,"‘‘Virato methunā dhammā, brahmacārī nirāmiso;"
NULL,p167,650,100,gathalast,,"Ahuvā me sagāmeyyo, ahuvā me pure sakhā’’ti."
NULL,p167,651,100,gatha1,,"‘‘Evametaṃ purāṇānaṃ, sahāyānaṃ ahu saṅgamo;"
NULL,p167,652,100,gathalast,,"Ubhinnaṃ bhāvitattānaṃ, sarīrantimadhārina’’nti."
NULL,p167,653,100,centered,,"Ādittavaggo pañcamo."
NULL,p167,654,100,bodytext,,"Tassuddānaṃ –"
NULL,p167,655,100,gatha1,,"Ādittaṃ kiṃdadaṃ annaṃ, ekamūlaanomiyaṃ;"
NULL,p167,656,100,gathalast,,"Accharāvanaropajetaṃ, maccharena ghaṭīkaroti."
NULL,p167,657,3,title,"6. Jarāvaggo","6. Jarāvaggo"
NULL,p167,658,4,subhead,"1. Jarāsuttaṃ","1. Jarāsuttaṃ"
NULL,p167,659,8,hangnum,51.,51.
NULL,p167,660,100,gatha1,," ‘‘Kiṃsu  yāva jarā sādhu, kiṃsu sādhu patiṭṭhitaṃ;"
NULL,p167,661,100,gathalast,,"Kiṃsu narānaṃ ratanaṃ, kiṃsu corehi dūhara’’nti."
NULL,p167,662,100,gatha1,,"‘‘Sīlaṃ yāva jarā sādhu, saddhā sādhu patiṭṭhitā;"
NULL,p167,663,100,gathalast,,"Paññā narānaṃ ratanaṃ, puññaṃ corehi dūhara’’nti."
NULL,p167,664,4,subhead,"2. Ajarasāsuttaṃ","2. Ajarasāsuttaṃ"
NULL,p167,665,8,hangnum,52.,52.
NULL,p167,666,100,gatha1,," ‘‘Kiṃsu  ajarasā sādhu, kiṃsu sādhu adhiṭṭhitaṃ;"
NULL,p167,667,100,gathalast,,"Kiṃsu narānaṃ ratanaṃ, kiṃsu corehyahāriya’’nti."
NULL,p167,668,100,gatha1,,"‘‘Sīlaṃ  ajarasā sādhu, saddhā sādhu adhiṭṭhitā;"
NULL,p167,669,100,gathalast,,"Paññā narānaṃ ratanaṃ, puññaṃ corehyahāriya’’nti."
NULL,p167,670,4,subhead,"3. Mittasuttaṃ","3. Mittasuttaṃ"
NULL,p167,671,8,hangnum,53.,53.
NULL,p167,672,100,gatha1,," ‘‘Kiṃsu pavasato [pathavato (pī. ka.)] mittaṃ, kiṃsu mittaṃ sake ghare;"
NULL,p167,673,100,gathalast,,"Kiṃ mittaṃ atthajātassa, kiṃ mittaṃ samparāyika’’nti."
NULL,p167,674,100,gatha1,,"‘‘Sattho pavasato mittaṃ, mātā mittaṃ sake ghare;"
NULL,p167,675,100,gatha2,,"Sahāyo  atthajātassa, hoti mittaṃ punappunaṃ;"
NULL,p167,676,100,gathalast,,"Sayaṃkatāni puññāni, taṃ mittaṃ samparāyika’’nti."
NULL,p167,677,4,subhead,"4. Vatthusuttaṃ","4. Vatthusuttaṃ"
NULL,p167,678,8,hangnum,54.,54.
NULL,p167,679,100,gatha1,," ‘‘Kiṃsu  vatthu manussānaṃ, kiṃsūdha paramo sakhā;"
NULL,p167,680,100,gathalast,,"Kiṃsu bhūtā upajīvanti, ye pāṇā pathavissitā’’ti [pathaviṃ sitāti (sī. syā. kaṃ. pī.)]."
NULL,p167,681,100,gatha1,,"‘‘Puttā vatthu manussānaṃ, bhariyā ca [bhariyāva (sī.), bhariyā (syā. kaṃ.)] paramo sakhā;"
NULL,p167,682,100,gathalast,,"Vuṭṭhiṃ bhūtā upajīvanti, ye pāṇā pathavissitā’’ti."
NULL,p167,683,4,subhead,"5. Paṭhamajanasuttaṃ","5. Paṭhamajanasuttaṃ"
NULL,p167,684,8,hangnum,55.,55.
NULL,p167,685,100,gatha1,," ‘‘Kiṃsu janeti purisaṃ, kiṃsu tassa vidhāvati;"
NULL,p167,686,100,gathalast,,"Kiṃsu saṃsāramāpādi, kiṃsu tassa mahabbhaya’’nti."
NULL,p167,687,100,gatha1,,"‘‘Taṇhā janeti purisaṃ, cittamassa vidhāvati;"
NULL,p167,688,100,gathalast,,"Satto saṃsāramāpādi, dukkhamassa mahabbhaya’’nti."
NULL,p167,689,4,subhead,"6. Dutiyajanasuttaṃ","6. Dutiyajanasuttaṃ"
NULL,p167,690,8,hangnum,56.,56.
NULL,p167,691,100,gatha1,," ‘‘Kiṃsu  janeti purisaṃ, kiṃsu tassa vidhāvati;"
NULL,p167,692,100,gathalast,,"Kiṃsu saṃsāramāpādi, kismā na parimuccatī’’ti."
NULL,p167,693,100,gatha1,,"‘‘Taṇhā janeti purisaṃ, cittamassa vidhāvati;"
NULL,p167,694,100,gathalast,,"Satto saṃsāramāpādi, dukkhā na parimuccatī’’ti."
NULL,p167,695,4,subhead,"7. Tatiyajanasuttaṃ","7. Tatiyajanasuttaṃ"
NULL,p167,696,8,hangnum,57.,57.
NULL,p167,697,100,gatha1,," ‘‘Kiṃsu  janeti purisaṃ, kiṃsu tassa vidhāvati;"
NULL,p167,698,100,gathalast,,"Kiṃsu saṃsāramāpādi, kiṃsu tassa parāyana’’nti."
NULL,p167,699,100,gatha1,,"‘‘Taṇhā  janeti purisaṃ, cittamassa vidhāvati;"
NULL,p167,700,100,gathalast,,"Satto saṃsāramāpādi, kammaṃ tassa parāyana’’nti."
NULL,p167,701,4,subhead,"8. Uppathasuttaṃ","8. Uppathasuttaṃ"
NULL,p167,702,8,hangnum,58.,58.
NULL,p167,703,100,gatha1,," ‘‘Kiṃsu uppatho akkhāto, kiṃsu rattindivakkhayo;"
NULL,p167,704,100,gathalast,,"Kiṃ malaṃ brahmacariyassa, kiṃ sinānamanodaka’’nti."
NULL,p167,705,100,gatha1,,"‘‘Rāgo uppatho akkhāto, vayo rattindivakkhayo;"
NULL,p167,706,100,gatha2,,"Itthī malaṃ brahmacariyassa, etthāyaṃ sajjate pajā;"
NULL,p167,707,100,gathalast,,"Tapo ca brahmacariyañca, taṃ sinānamanodaka’’ntntti."
NULL,p167,708,4,subhead,"9. Dutiyasuttaṃ","9. Dutiyasuttaṃ"
NULL,p167,709,8,hangnum,59.,59.
NULL,p167,710,100,gatha1,," ‘‘Kiṃsu dutiyā [dutiyaṃ (syā. kaṃ. pī.)] purisassa hoti, kiṃsu cenaṃ pasāsati;"
NULL,p167,711,100,gathalast,,"Kissa cābhirato macco, sabbadukkhā pamuccatī’’ti."
NULL,p167,712,100,gatha1,,"‘‘Saddhā dutiyā purisassa hoti, paññā cenaṃ pasāsati;"
NULL,p167,713,100,gathalast,,"Nibbānābhirato macco, sabbadukkhā pamuccatī’’ti."
NULL,p167,714,4,subhead,"10. Kavisuttaṃ","10. Kavisuttaṃ"
NULL,p167,715,8,hangnum,60.,60.
NULL,p167,716,100,gatha1,," ‘‘Kiṃsu nidānaṃ gāthānaṃ, kiṃsu tāsaṃ viyañjanaṃ;"
NULL,p167,717,100,gathalast,,"Kiṃsu sannissitā gāthā, kiṃsu gāthānamāsayo’’ti."
NULL,p167,718,100,gatha1,,"‘‘Chando  nidānaṃ gāthānaṃ, akkharā tāsaṃ viyañjanaṃ;"
NULL,p167,719,100,gathalast,,"Nāmasannissitā gāthā, kavi gāthānamāsayo’’ti."
NULL,p167,720,100,centered,,"Jarāvaggo chaṭṭho."
NULL,p167,721,100,bodytext,,"Tassuddānaṃ –"
NULL,p167,722,100,gatha1,,"Jarā  ajarasā mittaṃ, vatthu tīṇi janāni ca;"
NULL,p167,723,100,gathalast,,"Uppatho ca dutiyo ca, kavinā pūrito vaggoti."
NULL,p167,724,3,title,"7. Addhavaggo","7. Addhavaggo"
NULL,p167,725,4,subhead,"1. Nāmasuttaṃ","1. Nāmasuttaṃ"
NULL,p167,726,8,hangnum,61.,61.
NULL,p167,727,100,gatha1,," ‘‘Kiṃsu  sabbaṃ addhabhavi [anvabhavi (sī.)], kismā bhiyyo na vijjati;"
NULL,p167,728,100,gathalast,,"Kissassu ekadhammassa, sabbeva vasamanvagū’’ti [vasamaddhagū (ka.)]."
NULL,p167,729,100,gatha1,,"‘‘Nāmaṃ sabbaṃ addhabhavi, nāmā bhiyyo na vijjati;"
NULL,p167,730,100,gathalast,,"Nāmassa ekadhammassa, sabbeva vasamanvagū’’ti."
NULL,p167,731,4,subhead,"2. Cittasuttaṃ","2. Cittasuttaṃ"
NULL,p167,732,8,hangnum,62.,62.
NULL,p167,733,100,gatha1,," ‘‘Kenassu nīyati loko, kenassu parikassati;"
NULL,p167,734,100,gathalast,,"Kissassu ekadhammassa, sabbeva vasamanvagū’’ti."
NULL,p167,735,100,gatha1,,"‘‘Cittena nīyati loko, cittena parikassati;"
NULL,p167,736,100,gathalast,,"Cittassa ekadhammassa, sabbeva vasamanvagū’’ti."
NULL,p167,737,4,subhead,"3. Taṇhāsuttaṃ","3. Taṇhāsuttaṃ"
NULL,p167,738,8,hangnum,63.,63.
NULL,p167,739,100,gatha1,," ‘‘Kenassu nīyati loko, kenassu parikassati;"
NULL,p167,740,100,gathalast,,"Kissassu ekadhammassa, sabbeva vasamanvagū’’ti."
NULL,p167,741,100,gatha1,,"‘‘Taṇhāya  nīyati loko, taṇhāya parikassati;"
NULL,p167,742,100,gathalast,,"Taṇhāya ekadhammassa, sabbeva vasamanvagū’’ti."
NULL,p167,743,4,subhead,"4. Saṃyojanasuttaṃ","4. Saṃyojanasuttaṃ"
NULL,p167,744,8,hangnum,64.,64.
NULL,p167,745,100,gatha1,," ‘‘Kiṃsu  saṃyojano loko, kiṃsu tassa vicāraṇaṃ;"
NULL,p167,746,100,gathalast,,"Kissassu vippahānena, nibbānaṃ iti vuccatī’’ti."
NULL,p167,747,100,gatha1,,"‘‘Nandīsaṃyojano [nandisaṃyojano (sī. syā. kaṃ.)] loko, vitakkassa vicāraṇaṃ;"
NULL,p167,748,100,gathalast,,"Taṇhāya vippahānena, nibbānaṃ iti vuccatī’’ti."
NULL,p167,749,4,subhead,"5. Bandhanasuttaṃ","5. Bandhanasuttaṃ"
NULL,p167,750,8,hangnum,65.,65.
NULL,p167,751,100,gatha1,," ‘‘Kiṃsu sambandhano loko, kiṃsu tassa vicāraṇaṃ;"
NULL,p167,752,100,gathalast,,"Kissassu vippahānena, sabbaṃ chindati bandhana’’nti."
NULL,p167,753,100,gatha1,,"‘‘Nandīsambandhano  loko, vitakkassa vicāraṇaṃ;"
NULL,p167,754,100,gathalast,,"Taṇhāya vippahānena, sabbaṃ chindati bandhana’’nti."
NULL,p167,755,4,subhead,"6. Attahatasuttaṃ","6. Attahatasuttaṃ"
NULL,p167,756,8,hangnum,66.,66.
NULL,p167,757,100,gatha1,," ‘‘Kenassubbhāhato loko, kenassu parivārito;"
NULL,p167,758,100,gathalast,,"Kena sallena otiṇṇo, kissa dhūpāyito sadā’’ti."
NULL,p167,759,100,gatha1,,"‘‘Maccunābbhāhato loko, jarāya parivārito;"
NULL,p167,760,100,gathalast,,"Taṇhāsallena otiṇṇo, icchādhūpāyito sadā’’ti."
NULL,p167,761,4,subhead,"7. Uḍḍitasuttaṃ","7. Uḍḍitasuttaṃ"
NULL,p167,762,8,hangnum,67.,67.
NULL,p167,763,100,gatha1,," ‘‘Kenassu  uḍḍito loko, kenassu parivārito;"
NULL,p167,764,100,gathalast,,"Kenassu pihito loko, kismiṃ loko patiṭṭhito’’ti."
NULL,p167,765,100,gatha1,,"‘‘Taṇhāya uḍḍito loko, jarāya parivārito;"
NULL,p167,766,100,gathalast,,"Maccunā pihito loko, dukkhe loko patiṭṭhito’’ti."
NULL,p167,767,4,subhead,"8. Pihitasuttaṃ","8. Pihitasuttaṃ"
NULL,p167,768,8,hangnum,68.,68.
NULL,p167,769,100,gatha1,," ‘‘Kenassu  pihito loko, kismiṃ loko patiṭṭhito;"
NULL,p167,770,100,gathalast,,"Kenassu uḍḍito loko, kenassu parivārito’’ti."
NULL,p167,771,100,gatha1,,"‘‘Maccunā  pihito loko, dukkhe loko patiṭṭhito;"
NULL,p167,772,100,gathalast,,"Taṇhāya uḍḍito loko, jarāya parivārito’’ti."
NULL,p167,773,4,subhead,"9. Icchāsuttaṃ","9. Icchāsuttaṃ"
NULL,p167,774,8,hangnum,69.,69.
NULL,p167,775,100,gatha1,," ‘‘Kenassu bajjhatī loko, kissa vinayāya muccati;"
NULL,p167,776,100,gathalast,,"Kissassu vippahānena, sabbaṃ chindati bandhana’’nti."
NULL,p167,777,100,gatha1,,"‘‘Icchāya bajjhatī loko, icchāvinayāya muccati;"
NULL,p167,778,100,gathalast,,"Icchāya vippahānena, sabbaṃ chindati bandhana’’nti."
NULL,p167,779,4,subhead,"10. Lokasuttaṃ","10. Lokasuttaṃ"
NULL,p167,780,8,hangnum,70.,70.
NULL,p167,781,100,gatha1,," ‘‘Kismiṃ  loko samuppanno, kismiṃ kubbati santhavaṃ;"
NULL,p167,782,100,gathalast,,"Kissa loko upādāya, kismiṃ loko vihaññatī’’ti."
NULL,p167,783,100,gatha1,,"‘‘Chasu  loko samuppanno, chasu kubbati santhavaṃ;"
NULL,p167,784,100,gathalast,,"Channameva upādāya, chasu loko vihaññatī’’ti."
NULL,p167,785,100,centered,,"Addhavaggo [anvavaggo (sī.)] sattamo."
NULL,p167,786,100,bodytext,,"Tassuddānaṃ –"
NULL,p167,787,100,gatha1,,"Nāmaṃ cittañca taṇhā ca, saṃyojanañca bandhanā;"
NULL,p167,788,100,gathalast,,"Abbhāhatuḍḍito pihito, icchā lokena te dasāti."
NULL,p167,789,3,title,"8. Chetvāvaggo","8. Chetvāvaggo"
NULL,p167,790,4,subhead,"1. Chetvāsuttaṃ","1. Chetvāsuttaṃ"
NULL,p167,791,100,bodytext,,"71. Sāvatthinidānaṃ. Ekamantaṃ  ṭhitā kho sā devatā bhagavantaṃ gāthāya ajjhabhāsi –"
NULL,p167,792,100,gatha1,,"‘‘Kiṃsu chetvā [jhatvā (sī.), ghatvā (syā. kaṃ.) evamuparipi] sukhaṃ seti, kiṃsu chetvā na socati;"
NULL,p167,793,100,gathalast,,"Kissassu ekadhammassa, vadhaṃ rocesi gotamā’’ti."
NULL,p167,794,100,gatha1,,"‘‘Kodhaṃ  chetvā sukhaṃ seti, kodhaṃ chetvā na socati;"
NULL,p167,795,100,gatha2,,"Kodhassa visamūlassa, madhuraggassa devate;"
NULL,p167,796,100,gathalast,,"Vadhaṃ ariyā pasaṃsanti, tañhi chetvā na socatī’’ti."
NULL,p167,797,4,subhead,"2. Rathasuttaṃ","2. Rathasuttaṃ"
NULL,p167,798,8,hangnum,72.,72.
NULL,p167,799,100,gatha1,," ‘‘Kiṃsu rathassa paññāṇaṃ, kiṃsu paññāṇamaggino;"
NULL,p167,800,100,gathalast,,"Kiṃsu raṭṭhassa paññāṇaṃ, kiṃsu paññāṇamitthiyā’’ti."
NULL,p167,801,100,gatha1,,"‘‘Dhajo  rathassa paññāṇaṃ, dhūmo paññāṇamaggino;"
NULL,p167,802,100,gathalast,,"Rājā raṭṭhassa paññāṇaṃ, bhattā paññāṇamitthiyā’’ti."
NULL,p167,803,4,subhead,"3. Vittasuttaṃ","3. Vittasuttaṃ"
NULL,p167,804,8,hangnum,73.,73.
NULL,p167,805,100,gatha1,," ‘‘Kiṃsūdha vittaṃ purisassa seṭṭhaṃ, kiṃsu suciṇṇo sukhamāvahati;"
NULL,p167,806,100,gathalast,,"Kiṃsu  have sādutaraṃ [sādhutaraṃ (ka.)] rasānaṃ, kathaṃjīviṃ [kiṃsujīviṃ (ka.)] jīvitamāhu seṭṭha’’nti."
NULL,p167,807,100,gatha1,,"‘‘Saddhīdha vittaṃ purisassa seṭṭhaṃ, dhammo suciṇṇo sukhamāvahati;"
NULL,p167,808,100,gathalast,,"Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti."
NULL,p167,809,4,subhead,"4. Vuṭṭhisuttaṃ","4. Vuṭṭhisuttaṃ"
NULL,p167,810,8,hangnum,74.,74.
NULL,p167,811,100,gatha1,," ‘‘Kiṃsu uppatataṃ seṭṭhaṃ, kiṃsu nipatataṃ varaṃ;"
NULL,p167,812,100,gathalast,,"Kiṃsu pavajamānānaṃ, kiṃsu pavadataṃ vara’’nti."
NULL,p167,813,100,gatha1,,"‘‘Bījaṃ uppatataṃ seṭṭhaṃ, vuṭṭhi nipatataṃ varā;"
NULL,p167,814,100,gathalast,,"Gāvo pavajamānānaṃ, putto pavadataṃ varoti."
NULL,p167,815,100,gatha1,,"‘‘Vijjā uppatataṃ seṭṭhā, avijjā nipatataṃ varā;"
NULL,p167,816,100,gathalast,,"Saṅgho pavajamānānaṃ, buddho pavadataṃ varo’’ti."
NULL,p167,817,4,subhead,"5. Bhītāsuttaṃ","5. Bhītāsuttaṃ"
NULL,p167,818,8,hangnum,75.,75.
NULL,p167,819,100,gatha1,," ‘‘Kiṃsūdha bhītā janatā anekā,"
NULL,p167,820,100,gatha2,,"Maggo canekāyatanappavutto;"
NULL,p167,821,100,gatha3,,"Pucchāmi taṃ gotama bhūripañña,"
NULL,p167,822,100,gathalast,,"Kismiṃ ṭhito paralokaṃ na bhāye’’ti."
NULL,p167,823,100,gatha1,,"‘‘Vācaṃ  manañca paṇidhāya sammā,"
NULL,p167,824,100,gatha2,,"Kāyena  pāpāni akubbamāno;"
NULL,p167,825,100,gatha3,,"Bavhannapānaṃ gharamāvasanto,"
NULL,p167,826,100,gatha2,,"Saddho  mudū saṃvibhāgī vadaññū;"
NULL,p167,827,100,gatha3,,"Etesu dhammesu ṭhito catūsu,"
NULL,p167,828,100,gathalast,,"Dhamme ṭhito paralokaṃ na bhāye’’ti."
NULL,p167,829,4,subhead,"6. Najīratisuttaṃ","6. Najīratisuttaṃ"
NULL,p167,830,8,hangnum,76.,76.
NULL,p167,831,100,gatha1,," ‘‘Kiṃ jīrati kiṃ na jīrati, kiṃsu uppathoti vuccati;"
NULL,p167,832,100,gatha2,,"Kiṃsu dhammānaṃ paripantho, kiṃsu rattindivakkhayo;"
NULL,p167,833,100,gathalast,,"Kiṃ malaṃ brahmacariyassa, kiṃ sinānamanodakaṃ."
NULL,p167,834,100,gatha1,,"‘‘Kati lokasmiṃ chiddāni, yattha vittaṃ [cittaṃ (sī. syā. kaṃ. pī.)] na tiṭṭhati;"
NULL,p167,835,100,gathalast,,"Bhagavantaṃ puṭṭhumāgamma, kathaṃ jānemu taṃ maya’’nti."
NULL,p167,836,100,gatha1,,"‘‘Rūpaṃ jīrati maccānaṃ, nāmagottaṃ na jīrati;"
NULL,p167,837,100,gathalast,,"Rāgo uppathoti vuccati."
NULL,p167,838,100,gatha1,,"‘‘Lobho dhammānaṃ paripantho, vayo rattindivakkhayo;"
NULL,p167,839,100,gatha2,,"Itthī malaṃ brahmacariyassa, etthāyaṃ sajjate pajā;"
NULL,p167,840,100,gathalast,,"Tapo ca brahmacariyañca, taṃ sinānamanodakaṃ."
NULL,p167,841,100,gatha1,,"‘‘Cha lokasmiṃ chiddāni, yattha vittaṃ na tiṭṭhati;"
NULL,p167,842,100,gatha2,,"Ālasyañca [ālassañca (sī. pī.)] pamādo ca, anuṭṭhānaṃ asaṃyamo;"
NULL,p167,843,100,gathalast,,"Niddā tandī [tandi (sī.)] ca te chidde, sabbaso taṃ vivajjaye’’ti."
NULL,p167,844,4,subhead,"7. Issariyasuttaṃ","7. Issariyasuttaṃ"
NULL,p167,845,8,hangnum,77.,77.
NULL,p167,846,100,gatha1,," ‘‘Kiṃsu  issariyaṃ loke, kiṃsu bhaṇḍānamuttamaṃ;"
NULL,p167,847,100,gathalast,,"Kiṃsu satthamalaṃ loke, kiṃsu lokasmimabbudaṃ."
NULL,p167,848,100,gatha1,,"‘‘Kiṃsu harantaṃ vārenti, haranto pana ko piyo;"
NULL,p167,849,100,gathalast,,"Kiṃsu punappunāyantaṃ, abhinandanti paṇḍitā’’ti."
NULL,p167,850,100,gatha1,,"‘‘Vaso  issariyaṃ loke, itthī bhaṇḍānamuttamaṃ;"
NULL,p167,851,100,gathalast,,"Kodho satthamalaṃ loke, corā lokasmimabbudā."
NULL,p167,852,100,gatha1,,"‘‘Coraṃ harantaṃ vārenti, haranto samaṇo piyo;"
NULL,p167,853,100,gathalast,,"Samaṇaṃ punappunāyantaṃ, abhinandanti paṇḍitā’’ti."
NULL,p167,854,4,subhead,"8. Kāmasuttaṃ","8. Kāmasuttaṃ"
NULL,p167,855,8,hangnum,78.,78.
NULL,p167,856,100,gatha1,," ‘‘Kimatthakāmo  na dade, kiṃ macco na pariccaje;"
NULL,p167,857,100,gathalast,,"Kiṃsu muñceyya kalyāṇaṃ, pāpikaṃ na ca mocaye’’ti."
NULL,p167,858,100,gatha1,,"‘‘Attānaṃ na dade poso, attānaṃ na pariccaje;"
NULL,p167,859,100,gathalast,,"Vācaṃ muñceyya kalyāṇaṃ, pāpikañca na mocaye’’ti."
NULL,p167,860,4,subhead,"9. Pātheyyasuttaṃ","9. Pātheyyasuttaṃ"
NULL,p167,861,8,hangnum,79.,79.
NULL,p167,862,100,gatha1,," ‘‘Kiṃsu bandhati pātheyyaṃ, kiṃsu bhogānamāsayo;"
NULL,p167,863,100,gatha2,,"Kiṃsu naraṃ parikassati, kiṃsu lokasmi dujjahaṃ;"
NULL,p167,864,100,gathalast,,"Kismiṃ baddhā puthū sattā, pāsena sakuṇī yathā’’ti."
NULL,p167,865,100,gatha1,,"‘‘Saddhā  bandhati pātheyyaṃ, sirī bhogānamāsayo;"
NULL,p167,866,100,gatha2,,"Icchā naraṃ parikassati, icchā lokasmi dujjahā;"
NULL,p167,867,100,gathalast,,"Icchābaddhā puthū sattā, pāsena sakuṇī yathā’’ti."
NULL,p167,868,4,subhead,"10. Pajjotasuttaṃ","10. Pajjotasuttaṃ"
NULL,p167,869,8,hangnum,80.,80.
NULL,p167,870,100,gatha1,," ‘‘Kiṃsu lokasmi pajjoto, kiṃsu lokasmi jāgaro;"
NULL,p167,871,100,gathalast,,"Kiṃsu kamme sajīvānaṃ, kimassa iriyāpatho."
NULL,p167,872,100,gatha1,,"‘‘Kiṃsu alasaṃ analasañca [kiṃ ālasyānālasyañca (ka.)], mātā puttaṃva posati;"
NULL,p167,873,100,gathalast,,"Kiṃ bhūtā upajīvanti, ye pāṇā pathavissitā’’ti."
NULL,p167,874,100,gatha1,,"‘‘Paññā lokasmi pajjoto, sati lokasmi jāgaro;"
NULL,p167,875,100,gathalast,,"Gāvo kamme sajīvānaṃ, sītassa iriyāpatho."
NULL,p167,876,100,gatha1,,"‘‘Vuṭṭhi alasaṃ analasañca, mātā puttaṃva posati;"
NULL,p167,877,100,gathalast,,"Vuṭṭhiṃ bhūtā upajīvanti, ye pāṇā pathavissitā’’ti."
NULL,p167,878,4,subhead,"11. Araṇasuttaṃ","11. Araṇasuttaṃ"
NULL,p167,879,8,hangnum,81.,81.
NULL,p167,880,100,gatha1,," ‘‘Kesūdha  araṇā loke, kesaṃ vusitaṃ na nassati;"
NULL,p167,881,100,gathalast,,"Kedha icchaṃ parijānanti, kesaṃ bhojissiyaṃ sadā."
NULL,p167,882,100,gatha1,,"‘‘Kiṃsu  mātā pitā bhātā, vandanti naṃ patiṭṭhitaṃ;"
NULL,p167,883,100,gathalast,,"Kiṃsu idha jātihīnaṃ, abhivādenti khattiyā’’ti."
NULL,p167,884,100,gatha1,,"‘‘Samaṇīdha araṇā loke, samaṇānaṃ vusitaṃ na nassati;"
NULL,p167,885,100,gathalast,,"Samaṇā icchaṃ parijānanti, samaṇānaṃ bhojissiyaṃ sadā."
NULL,p167,886,100,gatha1,,"‘‘Samaṇaṃ  mātā pitā bhātā, vandanti naṃ patiṭṭhitaṃ;"
NULL,p167,887,100,gathalast,,"Samaṇīdha jātihīnaṃ, abhivādenti khattiyā’’ti."
NULL,p167,888,100,centered,,"Chetvāvaggo aṭṭhamo."
NULL,p167,889,100,bodytext,,"Tassuddānaṃ –"
NULL,p167,890,100,gatha1,,"Chetvā rathañca cittañca, vuṭṭhi bhītā najīrati;"
NULL,p167,891,100,gathalast,,"Issaraṃ kāmaṃ pātheyyaṃ, pajjoto araṇena cāti."
NULL,p167,892,100,centered,,"Devatāsaṃyuttaṃ samattaṃ."
NULL,p167,893,2,chapter,"2. Devaputtasaṃyuttaṃ","2. Devaputtasaṃyuttaṃ"
NULL,p167,894,3,title,"1. Paṭhamavaggo","1. Paṭhamavaggo"
NULL,p167,895,4,subhead,"1. Paṭhamakassapasuttaṃ","1. Paṭhamakassapasuttaṃ"
NULL,p167,896,100,bodytext,,"82. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho kassapo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kassapo devaputto bhagavantaṃ etadavoca – ‘‘bhikkhuṃ bhagavā pakāsesi, no ca bhikkhuno anusāsa’’nti. ‘‘Tena hi kassapa, taññevettha paṭibhātū’’ti."
NULL,p167,897,100,gatha1,,"‘‘Subhāsitassa sikkhetha, samaṇūpāsanassa ca;"
NULL,p167,898,100,gathalast,,"Ekāsanassa ca raho, cittavūpasamassa cā’’ti."
NULL,p167,899,100,bodytext,,"Idamavoca kassapo devaputto; samanuñño satthā ahosi. Atha kho kassapo devaputto ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,900,4,subhead,"2. Dutiyakassapasuttaṃ","2. Dutiyakassapasuttaṃ"
NULL,p167,901,100,bodytext,,"83. Sāvatthinidānaṃ. Ekamantaṃ ṭhito kho kassapo devaputto bhagavato santike imaṃ gāthaṃ abhāsi –"
NULL,p167,902,100,gatha1,,"‘‘Bhikkhu  siyā jhāyī vimuttacitto,"
NULL,p167,903,100,gatha2,,"Ākaṅkhe ce hadayassānupattiṃ;"
NULL,p167,904,100,gatha3,,"Lokassa ñatvā udayabbayañca,"
NULL,p167,905,100,gathalast,,"Sucetaso anissito tadānisaṃso’’ti."
NULL,p167,906,4,subhead,"3. Māghasuttaṃ","3. Māghasuttaṃ"
NULL,p167,907,100,bodytext,,"84. Sāvatthinidānaṃ. Atha kho māgho devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho māgho devaputto bhagavantaṃ gāthāya ajjhabhāsi –"
NULL,p167,908,100,gatha1,,"‘‘Kiṃsu chetvā sukhaṃ seti, kiṃsu chetvā na socati;"
NULL,p167,909,100,gathalast,,"Kissassu ekadhammassa, vadhaṃ rocesi gotamā’’ti."
NULL,p167,910,100,gatha1,,"‘‘Kodhaṃ chetvā sukhaṃ seti, kodhaṃ chetvā na socati;"
NULL,p167,911,100,gatha2,,"Kodhassa visamūlassa, madhuraggassa vatrabhū;"
NULL,p167,912,100,gathalast,,"Vadhaṃ ariyā pasaṃsanti, tañhi chetvā na socatī’’ti."
NULL,p167,913,4,subhead,"4. Māgadhasuttaṃ","4. Māgadhasuttaṃ"
NULL,p167,914,100,bodytext,,"85. Sāvatthinidānaṃ. Ekamantaṃ ṭhito kho māgadho devaputto bhagavantaṃ gāthāya ajjhabhāsi –"
NULL,p167,915,100,gatha1,,"‘‘Kati  lokasmiṃ pajjotā, yehi loko pakāsati;"
NULL,p167,916,100,gathalast,,"Bhavantaṃ puṭṭhumāgamma, kathaṃ jānemu taṃ maya’’nti."
NULL,p167,917,100,gatha1,,"‘‘Cattāro  loke pajjotā, pañcamettha na vijjati;"
NULL,p167,918,100,gathalast,,"Divā tapati ādicco, rattimābhāti candimā."
NULL,p167,919,100,gatha1,,"‘‘Atha aggi divārattiṃ, tattha tattha pakāsati;"
NULL,p167,920,100,gathalast,,"Sambuddho tapataṃ seṭṭho, esā ābhā anuttarā’’ti."
NULL,p167,921,4,subhead,"5. Dāmalisuttaṃ","5. Dāmalisuttaṃ"
NULL,p167,922,100,bodytext,,"86. Sāvatthinidānaṃ. Atha kho dāmali devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dāmali devaputto bhagavato santike imaṃ gāthaṃ abhāsi –"
NULL,p167,923,100,gatha1,,"‘‘Karaṇīyametaṃ brāhmaṇena, padhānaṃ akilāsunā;"
NULL,p167,924,100,gathalast,,"Kāmānaṃ vippahānena, na tenāsīsate bhava’’nti."
NULL,p167,925,100,gatha1,,"‘‘Natthi kiccaṃ brāhmaṇassa (dāmalīti bhagavā),"
NULL,p167,926,100,gathalast,,"Katakicco hi brāhmaṇo."
NULL,p167,927,100,gatha1,,"‘‘Yāva  na gādhaṃ labhati nadīsu,"
NULL,p167,928,100,gatha2,,"Āyūhati  sabbagattebhi jantu;"
NULL,p167,929,100,gatha3,,"Gādhañca laddhāna thale ṭhito yo,"
NULL,p167,930,100,gathalast,,"Nāyūhatī  pāragato hi sova [soti (sī. pī. ka.), hoti (syā. kaṃ.), so (?)]."
NULL,p167,931,100,gatha1,,"‘‘Esūpamā dāmali brāhmaṇassa,"
NULL,p167,932,100,gatha2,,"Khīṇāsavassa nipakassa jhāyino;"
NULL,p167,933,100,gatha3,,"Pappuyya jātimaraṇassa antaṃ,"
NULL,p167,934,100,gathalast,,"Nāyūhatī pāragato hi so’’ti [hotīti (syā. kaṃ.)]."
NULL,p167,935,4,subhead,"6. Kāmadasuttaṃ","6. Kāmadasuttaṃ"
NULL,p167,936,100,bodytext,,"87. Sāvatthinidānaṃ. Ekamantaṃ ṭhito kho kāmado devaputto bhagavantaṃ etadavoca – ‘‘dukkaraṃ bhagavā, sudukkaraṃ bhagavā’’ti."
NULL,p167,937,100,gatha1,,"‘‘Dukkaraṃ vāpi karonti (kāmadāti bhagavā),"
NULL,p167,938,100,gatha2,,"Sekhā sīlasamāhitā;"
NULL,p167,939,100,gatha3,,"Ṭhitattā anagāriyupetassa,"
NULL,p167,940,100,gathalast,,"Tuṭṭhi hoti sukhāvahā’’ti."
NULL,p167,941,100,bodytext,,"‘‘Dullabhā bhagavā yadidaṃ tuṭṭhī’’ti."
NULL,p167,942,100,gatha1,,"‘‘Dullabhaṃ vāpi labhantntti (kāmadāti bhagavā),"
NULL,p167,943,100,gatha2,,"Cittavūpasame ratā;"
NULL,p167,944,100,gatha3,,"Yesaṃ divā ca ratto ca,"
NULL,p167,945,100,gathalast,,"Bhāvanāya rato mano’’ti."
NULL,p167,946,100,bodytext,,"‘‘Dussamādahaṃ bhagavā yadidaṃ citta’’nti."
NULL,p167,947,100,gatha1,,"‘‘Dussamādahaṃ vāpi samādahantntti (kāmadāti bhagavā),"
NULL,p167,948,100,gatha2,,"Indriyūpasame ratā;"
NULL,p167,949,100,gatha3,,"Te chetvā maccuno jālaṃ,"
NULL,p167,950,100,gathalast,,"Ariyā gacchanti kāmadā’’ti."
NULL,p167,951,100,bodytext,,"‘‘Duggamo  bhagavā visamo maggo’’ti."
NULL,p167,952,100,gatha1,,"‘‘Duggame visame vāpi, ariyā gacchanti kāmada;"
NULL,p167,953,100,gatha2,,"Anariyā visame magge, papatanti avaṃsirā;"
NULL,p167,954,100,gathalast,,"Ariyānaṃ samo maggo, ariyā hi visame samā’’ti."
NULL,p167,955,4,subhead,"7. Pañcālacaṇḍasuttaṃ","7. Pañcālacaṇḍasuttaṃ"
NULL,p167,956,100,bodytext,,"88. Sāvatthinidānaṃ. Ekamantaṃ  ṭhito kho pañcālacaṇḍo devaputto bhagavato santike imaṃ gāthaṃ abhāsi –"
NULL,p167,957,100,gatha1,,"‘‘Sambādhe vata okāsaṃ, avindi bhūrimedhaso;"
NULL,p167,958,100,gathalast,,"Yo jhānamabujjhi [jhānamabudhā (ka. sī.), jhānamabuddhi (syā. kaṃ. pī. ka.)] buddho, paṭilīnanisabho munī’’ti."
NULL,p167,959,100,gatha1,,"‘‘Sambādhe vāpi vindantntti (pañcālacaṇḍāti bhagavā),"
NULL,p167,960,100,gatha2,,"Dhammaṃ nibbānapattiyā;"
NULL,p167,961,100,gatha3,,"Ye satiṃ paccalatthaṃsu,"
NULL,p167,962,100,gathalast,,"Sammā te susamāhitā’’ti."
NULL,p167,963,4,subhead,"8. Tāyanasuttaṃ","8. Tāyanasuttaṃ"
NULL,p167,964,100,bodytext,,"89. Sāvatthinidānaṃ. Atha  kho tāyano devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho tāyano devaputto bhagavato santike imā gāthāyo abhāsi –"
NULL,p167,965,100,gatha1,,"‘‘Chinda sotaṃ parakkamma, kāme panuda brāhmaṇa;"
NULL,p167,966,100,gathalast,,"Nappahāya munī kāme, nekattamupapajjati."
NULL,p167,967,100,gatha1,,"‘‘Kayirā ce kayirāthenaṃ, daḷhamenaṃ parakkame;"
NULL,p167,968,100,gathalast,,"Sithilo hi paribbājo, bhiyyo ākirate rajaṃ."
NULL,p167,969,100,gatha1,,"‘‘Akataṃ  dukkaṭaṃ [dukkataṃ (sī. pī.)] seyyo, pacchā tapati dukkaṭaṃ;"
NULL,p167,970,100,gathalast,,"Katañca sukataṃ seyyo, yaṃ katvā nānutappati."
NULL,p167,971,100,gatha1,,"‘‘Kuso  yathā duggahito, hatthamevānukantati;"
NULL,p167,972,100,gathalast,,"Sāmaññaṃ dupparāmaṭṭhaṃ, nirayāyūpakaḍḍhati."
NULL,p167,973,100,gatha1,,"‘‘Yaṃ kiñci sithilaṃ kammaṃ, saṃkiliṭṭhañca yaṃ vataṃ;"
NULL,p167,974,100,gathalast,,"Saṅkassaraṃ brahmacariyaṃ, na taṃ hoti mahapphala’’nti."
NULL,p167,975,100,bodytext,,"Idamavoca tāyano devaputto; idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,976,100,bodytext,,"Atha kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ tāyano nāma devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, tāyano devaputto mama santike imā gāthāyo abhāsi –"
NULL,p167,977,100,gatha1,,"‘‘Chinda sotaṃ parakkamma, kāme panuda brāhmaṇa;"
NULL,p167,978,100,gathalast,,"Nappahāya munī kāme, nekattamupapajjati."
NULL,p167,979,100,gatha1,,"‘‘Kayirā ce kayirāthenaṃ, daḷhamenaṃ parakkame;"
NULL,p167,980,100,gathalast,,"Sithilo  hi paribbājo, bhiyyo ākirate rajaṃ."
NULL,p167,981,100,gatha1,,"‘‘Akataṃ dukkaṭaṃ seyyo, pacchā tapati dukkaṭaṃ;"
NULL,p167,982,100,gathalast,,"Katañca sukataṃ seyyo, yaṃ katvā nānutappati."
NULL,p167,983,100,gatha1,,"‘‘Kuso  yathā duggahito, hatthamevānukantati;"
NULL,p167,984,100,gathalast,,"Sāmaññaṃ dupparāmaṭṭhaṃ, nirayāyūpakaḍḍhati."
NULL,p167,985,100,gatha1,,"‘‘Yaṃ  kiñci sithilaṃ kammaṃ, saṃkiliṭṭhañca yaṃ vataṃ;"
NULL,p167,986,100,gathalast,,"Saṅkassaraṃ brahmacariyaṃ, na taṃ hoti mahapphala’’nti."
NULL,p167,987,100,bodytext,,"‘‘Idamavoca, bhikkhave, tāyano devaputto, idaṃ vatvā maṃ abhivādetvā padakkhiṇaṃ katvā tatthevantaradhāyi. Uggaṇhātha, bhikkhave, tāyanagāthā; pariyāpuṇātha, bhikkhave, tāyanagāthā; dhāretha, bhikkhave, tāyanagāthā. Atthasaṃhitā, bhikkhave, tāyanagāthā ādibrahmacariyikā’’ti."
NULL,p167,988,4,subhead,"9. Candimasuttaṃ","9. Candimasuttaṃ"
NULL,p167,989,100,bodytext,,"90. Sāvatthinidānaṃ. Tena kho pana samayena candimā devaputto rāhunā asurindena gahito hoti. Atha kho candimā devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –"
NULL,p167,990,100,gatha1,,"‘‘Namo te buddha vīratthu, vippamuttosi sabbadhi;"
NULL,p167,991,100,gathalast,,"Sambādhapaṭipannosmi, tassa me saraṇaṃ bhavā’’ti."
NULL,p167,992,100,bodytext,,"Atha kho bhagavā candimaṃ devaputtaṃ ārabbha rāhuṃ asurindaṃ gāthāya ajjhabhāsi –"
NULL,p167,993,100,gatha1,,"‘‘Tathāgataṃ arahantaṃ, candimā saraṇaṃ gato;"
NULL,p167,994,100,gathalast,,"Rāhu candaṃ pamuñcassu, buddhā lokānukampakā’’ti."
NULL,p167,995,100,bodytext,,"Atha kho rāhu asurindo candimaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo  lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –"
NULL,p167,996,100,gatha1,,"‘‘Kiṃ nu santaramānova, rāhu candaṃ pamuñcasi;"
NULL,p167,997,100,gathalast,,"Saṃviggarūpo āgamma, kiṃ nu bhītova tiṭṭhasī’’ti."
NULL,p167,998,100,gatha1,,"‘‘Sattadhā  me phale muddhā, jīvanto na sukhaṃ labhe;"
NULL,p167,999,100,gathalast,,"Buddhagāthābhigītomhi, no ce muñceyya candima’’nti."
NULL,p167,1000,4,subhead,"10. Sūriyasuttaṃ","10. Sūriyasuttaṃ"
NULL,p167,1001,100,bodytext,,"91. Sāvatthinidānaṃ. Tena  kho pana samayena sūriyo devaputto rāhunā asurindena gahito hoti. Atha kho sūriyo devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –"
NULL,p167,1002,100,gatha1,,"‘‘Namo te buddha vīratthu, vippamuttosi sabbadhi;"
NULL,p167,1003,100,gathalast,,"Sambādhapaṭipannosmi, tassa me saraṇaṃ bhavā’’ti."
NULL,p167,1004,100,bodytext,,"Atha kho bhagavā sūriyaṃ devaputtaṃ ārabbha rāhuṃ asurindaṃ gāthāhi ajjhabhāsi –"
NULL,p167,1005,100,gatha1,,"‘‘Tathāgataṃ  arahantaṃ, sūriyo saraṇaṃ gato;"
NULL,p167,1006,100,gathalast,,"Rāhu sūriyaṃ [suriyaṃ (sī. syā. kaṃ. pī.)] pamuñcassu, buddhā lokānukampakā."
NULL,p167,1007,100,gatha1,,"‘‘Yo andhakāre tamasi pabhaṅkaro,"
NULL,p167,1008,100,gatha2,,"Verocano maṇḍalī uggatejo;"
NULL,p167,1009,100,gatha3,,"Mā  rāhu gilī caramantalikkhe,"
NULL,p167,1010,100,gathalast,,"Pajaṃ mamaṃ rāhu pamuñca sūriya’’nti."
NULL,p167,1011,100,bodytext,,"Atha kho rāhu asurindo sūriyaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –"
NULL,p167,1012,100,gatha1,,"‘‘Kiṃ nu santaramānova, rāhu sūriyaṃ pamuñcasi;"
NULL,p167,1013,100,gathalast,,"Saṃviggarūpo āgamma, kiṃ nu bhītova tiṭṭhasī’’ti."
NULL,p167,1014,100,gatha1,,"‘‘Sattadhā  me phale muddhā, jīvanto na sukhaṃ labhe;"
NULL,p167,1015,100,gathalast,,"Buddhagāthābhigītomhi, no ce muñceyya sūriya’’nti."
NULL,p167,1016,100,centered,,"Paṭhamo vaggo."
NULL,p167,1017,100,bodytext,,"Tassuddānaṃ –"
NULL,p167,1018,100,gatha1,,"Dve kassapā ca māgho ca, māgadho dāmali kāmado;"
NULL,p167,1019,100,gathalast,,"Pañcālacaṇḍo tāyano, candimasūriyena te dasāti."
NULL,p167,1020,3,title,"2. Anāthapiṇḍikavaggo","2. Anāthapiṇḍikavaggo"
NULL,p167,1021,4,subhead,"1. Candimasasuttaṃ","1. Candimasasuttaṃ"
NULL,p167,1022,100,bodytext,,"92. Sāvatthinidānaṃ. Atha kho candimaso [candimāso (ka.)] devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā  tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho candimaso devaputto bhagavato santike imaṃ gāthaṃ abhāsi –"
NULL,p167,1023,100,gatha1,,"‘‘Te hi sotthiṃ gamissanti, kacche vāmakase magā;"
NULL,p167,1024,100,gathalast,,"Jhānāni upasampajja, ekodi nipakā satā’’ti."
NULL,p167,1025,100,gatha1,,"‘‘Te hi pāraṃ gamissanti, chetvā jālaṃva ambujo;"
NULL,p167,1026,100,gathalast,,"Jhānāni upasampajja, appamattā raṇañjahā’’ti."
NULL,p167,1027,4,subhead,"2. Veṇḍusuttaṃ","2. Veṇḍusuttaṃ"
NULL,p167,1028,100,bodytext,,"93. Ekamantaṃ  ṭhito kho veṇḍu [veṇhu (sī.)] devaputto bhagavato santike imaṃ gāthaṃ abhāsi –"
NULL,p167,1029,100,gatha1,,"‘‘Sukhitāva te [sukhitā vata te (sī. syā. kaṃ.)] manujā, sugataṃ payirupāsiya;"
NULL,p167,1030,100,gathalast,,"Yuñjaṃ [yujja (sī.), yuñja (syā. kaṃ. pī.)] gotamasāsane, appamattā nu sikkhare’’ti."
NULL,p167,1031,100,gatha1,,"‘‘Ye  me pavutte siṭṭhipade [satthipade (sī. syā. kaṃ. pī.)] (veṇḍūti bhagavā),"
NULL,p167,1032,100,gatha2,,"Anusikkhanti jhāyino;"
NULL,p167,1033,100,gatha3,,"Kāle te appamajjantā,"
NULL,p167,1034,100,gathalast,,"Na maccuvasagā siyu’’nti."
NULL,p167,1035,4,subhead,"3. Dīghalaṭṭhisuttaṃ","3. Dīghalaṭṭhisuttaṃ"
NULL,p167,1036,100,bodytext,,"94. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho dīghalaṭṭhi devaputto abhikkantāya rattiyā abhikkantavaṇṇo kevalakappaṃ veḷuvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dīghalaṭṭhi devaputto bhagavato santike imaṃ gāthaṃ abhāsi –"
NULL,p167,1037,100,gatha1,,"‘‘Bhikkhu siyā jhāyī vimuttacitto,"
NULL,p167,1038,100,gatha2,,"Ākaṅkhe ce hadayassānupattiṃ;"
NULL,p167,1039,100,gatha3,,"Lokassa ñatvā udayabbayañca,"
NULL,p167,1040,100,gathalast,,"Sucetaso anissito tadānisaṃso’’ti."
NULL,p167,1041,4,subhead,"4. Nandanasuttaṃ","4. Nandanasuttaṃ"
NULL,p167,1042,100,bodytext,,"95. Ekamantaṃ  ṭhito kho nandano devaputto bhagavantaṃ gāthāya ajjhabhāsi –"
NULL,p167,1043,100,gatha1,,"‘‘Pucchāmi taṃ gotama bhūripañña,"
NULL,p167,1044,100,gatha2,,"Anāvaṭaṃ bhagavato ñāṇadassanaṃ;"
NULL,p167,1045,100,gatha3,,"Kathaṃvidhaṃ  sīlavantaṃ vadanti,"
NULL,p167,1046,100,gatha2,,"Kathaṃvidhaṃ paññavantaṃ vadanti;"
NULL,p167,1047,100,gatha3,,"Kathaṃvidho dukkhamaticca iriyati,"
NULL,p167,1048,100,gathalast,,"Kathaṃvidhaṃ devatā pūjayantī’’ti."
NULL,p167,1049,100,gatha1,,"‘‘Yo sīlavā paññavā bhāvitatto,"
NULL,p167,1050,100,gatha2,,"Samāhito jhānarato satīmā;"
NULL,p167,1051,100,gatha3,,"Sabbassa sokā vigatā pahīnā,"
NULL,p167,1052,100,gathalast,,"Khīṇāsavo antimadehadhārī."
NULL,p167,1053,100,gatha1,,"‘‘Tathāvidhaṃ sīlavantaṃ vadanti,"
NULL,p167,1054,100,gatha2,,"Tathāvidhaṃ paññavantaṃ vadanti;"
NULL,p167,1055,100,gatha3,,"Tathāvidho dukkhamaticca iriyati,"
NULL,p167,1056,100,gathalast,,"Tathāvidhaṃ devatā pūjayantī’’ti."
NULL,p167,1057,4,subhead,"5. Candanasuttaṃ","5. Candanasuttaṃ"
NULL,p167,1058,100,bodytext,,"96. Ekamantaṃ ṭhito kho candano devaputto bhagavantaṃ gāthāya ajjhabhāsi –"
NULL,p167,1059,100,gatha1,,"‘‘Kathaṃsu [kosudha (sī.)] tarati oghaṃ, rattindivamatandito;"
NULL,p167,1060,100,gathalast,,"Appatiṭṭhe anālambe, ko gambhīre na sīdatī’’ti."
NULL,p167,1061,100,gatha1,,"‘‘Sabbadā sīlasampanno, paññavā susamāhito;"
NULL,p167,1062,100,gathalast,,"Āraddhavīriyo pahitatto, oghaṃ tarati duttaraṃ."
NULL,p167,1063,100,gatha1,,"‘‘Virato  kāmasaññāya, rūpasaṃyojanātigo;"
NULL,p167,1064,100,gathalast,,"Nandīrāgaparikkhīṇo, so gambhīre na sīdatī’’ti."
NULL,p167,1065,4,subhead,"6. Vāsudattasuttaṃ","6. Vāsudattasuttaṃ"
NULL,p167,1066,100,bodytext,,"97. Ekamantaṃ  ṭhito kho vāsudatto devaputto bhagavato santike imaṃ gāthaṃ abhāsi –"
NULL,p167,1067,100,gatha1,,"‘‘Sattiyā viya omaṭṭho, ḍayhamānova [ḍayhamāneva (sabbattha)] matthake;"
NULL,p167,1068,100,gathalast,,"Kāmarāgappahānāya, sato bhikkhu paribbaje’’ti."
NULL,p167,1069,100,gatha1,,"‘‘Sattiyā viya omaṭṭho, ḍayhamānova matthake;"
NULL,p167,1070,100,gathalast,,"Sakkāyadiṭṭhippahānāya, sato bhikkhu paribbaje’’ti."
NULL,p167,1071,4,subhead,"7. Subrahmasuttaṃ","7. Subrahmasuttaṃ"
NULL,p167,1072,100,bodytext,,"98. Ekamantaṃ ṭhito kho subrahmā devaputto bhagavantaṃ gāthāya ajjhabhāsi –"
NULL,p167,1073,100,gatha1,,"‘‘Niccaṃ utrastamidaṃ cittaṃ, niccaṃ ubbiggamidaṃ [ubbiggidaṃ (mahāsatipaṭṭhānasuttavaṇṇanāyaṃ)] mano;"
NULL,p167,1074,100,gatha2,,"Anuppannesu  kicchesu [kiccesu (bahūsu)], atho uppatitesu ca;"
NULL,p167,1075,100,gathalast,,"Sace atthi anutrastaṃ, taṃ me akkhāhi pucchito’’ti."
NULL,p167,1076,100,gatha1,,"‘‘Nāññatra bojjhā tapasā [bojjhaṅgatapasā (sī. syā. kaṃ. pī.)], nāññatrindriyasaṃvarā;"
NULL,p167,1077,100,gathalast,,"Nāññatra sabbanissaggā, sotthiṃ passāmi pāṇina’’nti."
NULL,p167,1078,100,bodytext,,"‘‘Idamavoca…pe… tatthevantaradhāyī’’ti."
NULL,p167,1079,4,subhead,"8. Kakudhasuttaṃ","8. Kakudhasuttaṃ"
NULL,p167,1080,100,bodytext,,"99. Evaṃ  me sutaṃ – ekaṃ samayaṃ bhagavā sākete viharati añjanavane migadāye. Atha kho kakudho devaputto abhikkantāya rattiyā abhikkantavaṇṇo kevalakappaṃ añjanavanaṃ obhāsetvā  yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kakudho devaputto bhagavantaṃ etadavoca – ‘‘nandasi, samaṇā’’ti? ‘‘Kiṃ laddhā, āvuso’’ti? ‘‘Tena hi, samaṇa, socasī’’ti? ‘‘Kiṃ jīyittha, āvuso’’ti? ‘‘Tena hi, samaṇa, neva nandasi na ca [neva (sī. syā. kaṃ.)] socasī’’ti? ‘‘Evamāvuso’’ti."
NULL,p167,1081,100,gatha1,,"‘‘Kacci  tvaṃ anagho [anigho (sabbattha)] bhikkhu, kacci nandī [nandi (sī. syā. kaṃ.)] na vijjati;"
NULL,p167,1082,100,gathalast,,"Kacci taṃ ekamāsīnaṃ, aratī nābhikīratī’’ti."
NULL,p167,1083,100,gatha1,,"‘‘Anagho ve ahaṃ yakkha, atho nandī na vijjati;"
NULL,p167,1084,100,gathalast,,"Atho maṃ ekamāsīnaṃ, aratī nābhikīratī’’ti."
NULL,p167,1085,100,gatha1,,"‘‘Kathaṃ tvaṃ anagho bhikkhu, kathaṃ nandī na vijjati;"
NULL,p167,1086,100,gathalast,,"Kathaṃ taṃ ekamāsīnaṃ, aratī nābhikīratī’’ti."
NULL,p167,1087,100,gatha1,,"‘‘Aghajātassa ve nandī, nandījātassa ve aghaṃ;"
NULL,p167,1088,100,gathalast,,"Anandī anagho bhikkhu, evaṃ jānāhi āvuso’’ti."
NULL,p167,1089,100,gatha1,,"‘‘Cirassaṃ vata passāmi, brāhmaṇaṃ parinibbutaṃ;"
NULL,p167,1090,100,gathalast,,"Anandiṃ anaghaṃ bhikkhuṃ, tiṇṇaṃ loke visattika’’ntntti."
NULL,p167,1091,4,subhead,"9. Uttarasuttaṃ","9. Uttarasuttaṃ"
NULL,p167,1092,100,bodytext,,"100. Rājagahanidānaṃ. Ekamantaṃ ṭhito kho uttaro devaputto bhagavato santike imaṃ gāthaṃ abhāsi –"
NULL,p167,1093,100,gatha1,,"‘‘Upanīyati  jīvitamappamāyu,"
NULL,p167,1094,100,gatha2,,"Jarūpanītassa na santi tāṇā;"
NULL,p167,1095,100,gatha3,,"Etaṃ  bhayaṃ maraṇe pekkhamāno,"
NULL,p167,1096,100,gathalast,,"Puññāni kayirātha sukhāvahānī’’ti."
NULL,p167,1097,100,gatha1,,"‘‘Upanīyati jīvitamappamāyu,"
NULL,p167,1098,100,gatha2,,"Jarūpanītassa na santi tāṇā;"
NULL,p167,1099,100,gatha3,,"Etaṃ bhayaṃ maraṇe pekkhamāno,"
NULL,p167,1100,100,gathalast,,"Lokāmisaṃ pajahe santipekkho’’ti."
NULL,p167,1101,4,subhead,"10. Anāthapiṇḍikasuttaṃ","10. Anāthapiṇḍikasuttaṃ"
NULL,p167,1102,100,bodytext,,"101. Ekamantaṃ ṭhito kho anāthapiṇḍiko devaputto bhagavato santike imā gāthāyo abhāsi –"
NULL,p167,1103,100,gatha1,,"‘‘Idañhi taṃ jetavanaṃ, isisaṅghanisevitaṃ;"
NULL,p167,1104,100,gathalast,,"Āvutthaṃ dhammarājena, pītisañjananaṃ mama."
NULL,p167,1105,100,gatha1,,"‘‘Kammaṃ  vijjā ca dhammo ca, sīlaṃ jīvitamuttamaṃ;"
NULL,p167,1106,100,gathalast,,"Etena maccā sujjhanti, na gottena dhanena vā."
NULL,p167,1107,100,gatha1,,"‘‘Tasmā hi paṇḍito poso, sampassaṃ atthamattano;"
NULL,p167,1108,100,gathalast,,"Yoniso  vicine dhammaṃ, evaṃ tattha visujjhati."
NULL,p167,1109,100,gatha1,,"‘‘Sāriputtova paññāya, sīlena upasamena ca;"
NULL,p167,1110,100,gathalast,,"Yopi pāraṅgato bhikkhu, etāvaparamo siyā’’ti."
NULL,p167,1111,100,bodytext,,"Idamavoca anāthapiṇḍiko devaputto. Idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,1112,100,bodytext,,"Atha  kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ aññataro devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, so devaputto mama santike imā gāthāyo abhāsi –"
NULL,p167,1113,100,gatha1,,"‘‘Idañhi taṃ jetavanaṃ, isisaṅghanisevitaṃ;"
NULL,p167,1114,100,gathalast,,"Āvutthaṃ dhammarājena, pītisañjananaṃ mama."
NULL,p167,1115,100,gatha1,,"‘‘Kammaṃ vijjā ca dhammo ca, sīlaṃ jīvitamuttamaṃ;"
NULL,p167,1116,100,gathalast,,"Etena maccā sujjhanti, na gottena dhanena vā."
NULL,p167,1117,100,gatha1,,"‘‘Tasmā hi paṇḍito poso, sampassaṃ atthamattano;"
NULL,p167,1118,100,gathalast,,"Yoniso vicine dhammaṃ, evaṃ tattha visujjhati."
NULL,p167,1119,100,gatha1,,"‘‘Sāriputtova paññāya, sīlena upasamena ca;"
NULL,p167,1120,100,gathalast,,"Yopi pāraṅgato bhikkhu, etāvaparamo siyā’’ti."
NULL,p167,1121,100,bodytext,,"‘‘Idamavoca, bhikkhave, so devaputto. Idaṃ vatvā maṃ abhivādetvā padakkhiṇaṃ katvā tatthevantaradhāyī’’ti."
NULL,p167,1122,100,bodytext,,"Evaṃ  vutte, āyasmā ānando bhagavantaṃ etadavoca – ‘‘so hi nūna, bhante, anāthapiṇḍiko devaputto bhavissati. Anāthapiṇḍiko gahapati āyasmante sāriputte abhippasanno ahosī’’ti. ‘‘Sādhu  sādhu, ānanda, yāvatakaṃ kho, ānanda, takkāya pattabbaṃ anuppattaṃ taṃ tayā. Anāthapiṇḍiko hi so, ānanda, devaputto’’ti."
NULL,p167,1123,100,centered,,"Anāthapiṇḍikavaggo dutiyo."
NULL,p167,1124,100,bodytext,,"Tassuddānaṃ –"
NULL,p167,1125,100,gatha1,,"Candimaso [candimāso (pī. ka.)] ca veṇḍu [veṇhu (sī. ka.)] ca, dīghalaṭṭhi ca nandano;"
NULL,p167,1126,100,gatha2,,"Candano vāsudatto ca, subrahmā kakudhena ca;"
NULL,p167,1127,100,gathalast,,"Uttaro navamo vutto, dasamo anāthapiṇḍikoti."
NULL,p167,1128,3,title,"3. Nānātitthiyavaggo","3. Nānātitthiyavaggo"
NULL,p167,1129,4,subhead,"1. Sivasuttaṃ","1. Sivasuttaṃ"
NULL,p167,1130,100,bodytext,,"102. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sivo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sivo devaputto bhagavato santike imā gāthāyo abhāsi –"
NULL,p167,1131,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1132,100,gathalast,,"Sataṃ saddhammamaññāya, seyyo hoti na pāpiyo."
NULL,p167,1133,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1134,100,gathalast,,"Sataṃ saddhammamaññāya, paññā labbhati nāññato."
NULL,p167,1135,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1136,100,gathalast,,"Sataṃ saddhammamaññāya, sokamajjhe na socati."
NULL,p167,1137,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1138,100,gathalast,,"Sataṃ  saddhammamaññāya, ñātimajjhe virocati."
NULL,p167,1139,100,gatha1,,"‘‘Sabbhireva  samāsetha, sabbhi kubbetha santhavaṃ;"
NULL,p167,1140,100,gathalast,,"Sataṃ  saddhammamaññāya, sattā gacchanti suggatiṃ."
NULL,p167,1141,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1142,100,gathalast,,"Sataṃ saddhammamaññāya, sattā tiṭṭhanti sātata’’nti."
NULL,p167,1143,100,bodytext,,"Atha kho bhagavā sivaṃ devaputtaṃ gāthāya paccabhāsi –"
NULL,p167,1144,100,gatha1,,"‘‘Sabbhireva samāsetha, sabbhi kubbetha santhavaṃ;"
NULL,p167,1145,100,gathalast,,"Sataṃ saddhammamaññāya, sabbadukkhā pamuccatī’’ti."
NULL,p167,1146,4,subhead,"2. Khemasuttaṃ","2. Khemasuttaṃ"
NULL,p167,1147,100,bodytext,,"103. Ekamantaṃ ṭhito kho khemo devaputto bhagavato santike imā gāthāyo abhāsi –"
NULL,p167,1148,100,gatha1,,"‘‘Caranti bālā dummedhā, amitteneva attanā;"
NULL,p167,1149,100,gathalast,,"Karontā pāpakaṃ kammaṃ, yaṃ hoti kaṭukapphalaṃ."
NULL,p167,1150,100,gatha1,,"‘‘Na taṃ kammaṃ kataṃ sādhu, yaṃ katvā anutappati;"
NULL,p167,1151,100,gathalast,,"Yassa assumukho rodaṃ, vipākaṃ paṭisevati."
NULL,p167,1152,100,gatha1,,"‘‘Tañca kammaṃ kataṃ sādhu, yaṃ katvā nānutappati;"
NULL,p167,1153,100,gathalast,,"Yassa patīto sumano, vipākaṃ paṭisevati."
NULL,p167,1154,100,gatha1,,"‘‘Paṭikacceva [paṭigacceva (sī.)] taṃ kayirā, yaṃ jaññā hitamattano;"
NULL,p167,1155,100,gathalast,,"Na sākaṭikacintāya, mantā dhīro parakkame."
NULL,p167,1156,100,gatha1,,"‘‘Yathā sākaṭiko maṭṭhaṃ [panthaṃ (sī.), pasatthaṃ (syā. kaṃ.)], samaṃ hitvā mahāpathaṃ;"
NULL,p167,1157,100,gathalast,,"Visamaṃ maggamāruyha, akkhacchinnova jhāyati."
NULL,p167,1158,100,gatha1,,"‘‘Evaṃ  dhammā apakkamma, adhammamanuvattiya;"
NULL,p167,1159,100,gathalast,,"Mando maccumukhaṃ patto, akkhacchinnova jhāyatī’’ti."
NULL,p167,1160,4,subhead,"3. Serīsuttaṃ","3. Serīsuttaṃ"
NULL,p167,1161,100,bodytext,,"104. Ekamantaṃ ṭhito kho serī devaputto bhagavantaṃ gāthāya ajjhabhāsi –"
NULL,p167,1162,100,gatha1,,"‘‘Annamevābhinandanti, ubhaye devamānusā;"
NULL,p167,1163,100,gathalast,,"Atha ko nāma so yakkho, yaṃ annaṃ nābhinandatī’’ti."
NULL,p167,1164,100,gatha1,,"‘‘Ye naṃ dadanti saddhāya, vippasannena cetasā;"
NULL,p167,1165,100,gathalast,,"Tameva annaṃ bhajati, asmiṃ loke paramhi ca."
NULL,p167,1166,100,gatha1,,"‘‘Tasmā vineyya maccheraṃ, dajjā dānaṃ malābhibhū;"
NULL,p167,1167,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,1168,100,bodytext,,"‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā –"
NULL,p167,1169,100,gatha1,,"‘‘Ye naṃ dadanti saddhāya, vippasannena cetasā;"
NULL,p167,1170,100,gathalast,,"Tameva annaṃ bhajati, asmiṃ loke paramhi ca."
NULL,p167,1171,100,gatha1,,"‘‘Tasmā vineyya maccheraṃ, dajjā dānaṃ malābhibhū;"
NULL,p167,1172,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,1173,100,bodytext,,"‘‘Bhūtapubbāhaṃ, bhante, sirī [serī (sī. syā. kaṃ. pī.)] nāma rājā ahosiṃ dāyako dānapati dānassa vaṇṇavādī. Tassa mayhaṃ, bhante, catūsu dvāresu dānaṃ dīyittha samaṇa-brāhmaṇa-kapaṇaddhika-vanibbakayācakānaṃ. Atha kho  maṃ, bhante, itthāgāraṃ upasaṅkamitvā etadavoca [itthāgārā upasaṅkamitvā etadavocuṃ (ka.)] – ‘devassa kho [devasseva kho (ka. sī.)] dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, paṭhamaṃ dvāraṃ itthāgārassa adāsiṃ. Tattha itthāgārassa dānaṃ dīyittha; mama dānaṃ paṭikkami."
NULL,p167,1174,100,bodytext,,"‘‘Atha kho maṃ, bhante, khattiyā anuyantā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, dutiyaṃ dvāraṃ khattiyānaṃ anuyantānaṃ adāsiṃ. Tattha khattiyānaṃ anuyantānaṃ dānaṃ dīyittha, mama dānaṃ paṭikkami."
NULL,p167,1175,100,bodytext,,"‘‘Atha kho maṃ, bhante, balakāyo upasaṅkamitvā etadavoca – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa  mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante  kinti vadeyya’nti? So khvāhaṃ bhante, tatiyaṃ dvāraṃ balakāyassa adāsiṃ. Tattha balakāyassa dānaṃ dīyittha, mama dānaṃ paṭikkami."
NULL,p167,1176,100,bodytext,,"‘‘Atha kho maṃ, bhante, brāhmaṇagahapatikā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; balakāyassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, catutthaṃ dvāraṃ brāhmaṇagahapatikānaṃ adāsiṃ. Tattha brāhmaṇagahapatikānaṃ dānaṃ dīyittha, mama dānaṃ paṭikkami."
NULL,p167,1177,100,bodytext,,"‘‘Atha kho maṃ, bhante, purisā upasaṅkamitvā etadavocuṃ – ‘na kho dāni devassa koci dānaṃ dīyatī’ti. Evaṃ vuttāhaṃ, bhante, te purise etadavocaṃ – ‘tena hi, bhaṇe, yo bāhiresu janapadesu āyo sañjāyati tato upaḍḍhaṃ antepure pavesetha, upaḍḍhaṃ tattheva dānaṃ detha samaṇa-brāhmaṇa-kapaṇaddhika-vanibbaka-yācakāna’nti. So khvāhaṃ, bhante, evaṃ dīgharattaṃ katānaṃ puññānaṃ evaṃ dīgharattaṃ katānaṃ kusalānaṃ dhammānaṃ pariyantaṃ nādhigacchāmi – ettakaṃ puññanti vā ettako puññavipākoti vā ettakaṃ sagge ṭhātabbanti vāti. Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā –"
NULL,p167,1178,100,gatha1,,"‘‘Ye  naṃ dadanti saddhāya, vippasannena cetasā;"
NULL,p167,1179,100,gathalast,,"Tameva annaṃ bhajati, asmiṃ loke paramhi ca."
NULL,p167,1180,100,gatha1,,"‘‘Tasmā vineyya maccheraṃ, dajjā dānaṃ malābhibhū;"
NULL,p167,1181,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,1182,4,subhead,"4. Ghaṭīkārasuttaṃ","4. Ghaṭīkārasuttaṃ"
NULL,p167,1183,100,bodytext,,"105. Ekamantaṃ  ṭhito kho ghaṭīkāro devaputto bhagavato santike imaṃ gāthaṃ abhāsi –"
NULL,p167,1184,100,gatha1,,"‘‘Avihaṃ upapannāse, vimuttā satta bhikkhavo;"
NULL,p167,1185,100,gathalast,,"Rāgadosaparikkhīṇā, tiṇṇā loke visattika’’nti."
NULL,p167,1186,100,gatha1,,"‘‘Ke ca te ataruṃ paṅkaṃ, maccudheyyaṃ suduttaraṃ;"
NULL,p167,1187,100,gathalast,,"Ke hitvā mānusaṃ dehaṃ, dibbayogaṃ upaccagu’’nti."
NULL,p167,1188,100,gatha1,,"‘‘Upako palagaṇḍo [phalagaṇḍo (ka.)] ca, pukkusāti ca te tayo;"
NULL,p167,1189,100,gatha2,,"Bhaddiyo khaṇḍadevo ca, bāhuraggi ca saṅgiyo [bāhudantī ca piṅgiyo (sī. syā.)];"
NULL,p167,1190,100,gathalast,,"Te hitvā mānusaṃ dehaṃ, dibbayogaṃ upaccagu’’nti."
NULL,p167,1191,100,gatha1,,"‘‘Kusalī bhāsasī tesaṃ, mārapāsappahāyinaṃ;"
NULL,p167,1192,100,gathalast,,"Kassa te dhammamaññāya, acchiduṃ bhavabandhana’’nti."
NULL,p167,1193,100,gatha1,,"‘‘Na  aññatra bhagavatā, nāññatra tava sāsanā;"
NULL,p167,1194,100,gathalast,,"Yassa te dhammamaññāya, acchiduṃ bhavabandhanaṃ."
NULL,p167,1195,100,gatha1,,"‘‘Yattha nāmañca rūpañca, asesaṃ uparujjhati;"
NULL,p167,1196,100,gathalast,,"Taṃ te dhammaṃ idhaññāya, acchiduṃ bhavabandhana’’nti."
NULL,p167,1197,100,gatha1,,"‘‘Gambhīraṃ  bhāsasī vācaṃ, dubbijānaṃ sudubbudhaṃ;"
NULL,p167,1198,100,gathalast,,"Kassa tvaṃ dhammamaññāya, vācaṃ bhāsasi īdisa’’nti."
NULL,p167,1199,100,gatha1,,"‘‘Kumbhakāro pure āsiṃ, vekaḷiṅge ghaṭīkaro;"
NULL,p167,1200,100,gathalast,,"Mātāpettibharo āsiṃ, kassapassa upāsako."
NULL,p167,1201,100,gatha1,,"‘‘Virato methunā dhammā, brahmacārī nirāmiso;"
NULL,p167,1202,100,gathalast,,"Ahuvā te sagāmeyyo, ahuvā te pure sakhā."
NULL,p167,1203,100,gatha1,,"‘‘Sohamete pajānāmi, vimutte satta bhikkhavo;"
NULL,p167,1204,100,gathalast,,"Rāgadosaparikkhīṇe, tiṇṇe loke visattika’’nti."
NULL,p167,1205,100,gatha1,,"‘‘Evametaṃ tadā āsi, yathā bhāsasi bhaggava;"
NULL,p167,1206,100,gathalast,,"Kumbhakāro pure āsi, vekaḷiṅge ghaṭīkaro."
NULL,p167,1207,100,gatha1,,"‘‘Mātāpettibharo  āsi, kassapassa upāsako;"
NULL,p167,1208,100,gatha2,,"Virato methunā dhammā, brahmacārī nirāmiso;"
NULL,p167,1209,100,gathalast,,"Ahuvā me sagāmeyyo, ahuvā me pure sakhā’’ti."
NULL,p167,1210,100,gatha1,,"‘‘Evametaṃ purāṇānaṃ, sahāyānaṃ ahu saṅgamo;"
NULL,p167,1211,100,gathalast,,"Ubhinnaṃ bhāvitattānaṃ, sarīrantimadhārina’’nti."
NULL,p167,1212,4,subhead,"5. Jantusuttaṃ","5. Jantusuttaṃ"
NULL,p167,1213,100,bodytext,,"106. Evaṃ  me sutaṃ – ekaṃ samayaṃ sambahulā bhikkhū, kosalesu viharanti himavantapasse araññakuṭikāya uddhatā unnaḷā capalā mukharā vikiṇṇavācā muṭṭhassatino asampajānā asamāhitā vibbhantacittā pākatindriyā."
NULL,p167,1214,100,bodytext,,"Atha kho  jantu devaputto tadahuposathe pannarase yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –"
NULL,p167,1215,100,gatha1,,"‘‘Sukhajīvino pure āsuṃ, bhikkhū gotamasāvakā;"
NULL,p167,1216,100,gatha2,,"Anicchā piṇḍamesanā [piṇḍamesānā (?)], anicchā sayanāsanaṃ;"
NULL,p167,1217,100,gathalast,,"Loke aniccataṃ ñatvā, dukkhassantaṃ akaṃsu te."
NULL,p167,1218,100,gatha1,,"‘‘Dupposaṃ katvā attānaṃ, gāme gāmaṇikā viya;"
NULL,p167,1219,100,gathalast,,"Bhutvā bhutvā nipajjanti, parāgāresu mucchitā."
NULL,p167,1220,100,gatha1,,"‘‘Saṅghassa añjaliṃ katvā, idhekacce vadāmahaṃ [vandāmahaṃ (ka.)];"
NULL,p167,1221,100,gathalast,,"Apaviddhā anāthā te, yathā petā tatheva te [tatheva ca (sī.)]."
NULL,p167,1222,100,gatha1,,"‘‘Ye kho pamattā viharanti, te me sandhāya bhāsitaṃ;"
NULL,p167,1223,100,gathalast,,"Ye appamattā viharanti, namo tesaṃ karomaha’’nti."
NULL,p167,1224,4,subhead,"6. Rohitassasuttaṃ","6. Rohitassasuttaṃ"
NULL,p167,1225,100,bodytext,,"107. Sāvatthinidānaṃ. Ekamantaṃ ṭhito kho rohitasso devaputto bhagavantaṃ etadavoca – ‘‘yattha nu kho, bhante, na jāyati na jīyati na mīyati [na jiyyati na miyyati (syā. kaṃ. ka.)] na cavati na upapajjati, sakkā nu kho so, bhante, gamanena lokassa  anto ñātuṃ vā daṭṭhuṃ vā pāpuṇituṃ  vā’’ti? ‘‘Yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ  patteyyanti vadāmī’’ti."
NULL,p167,1226,100,bodytext,,"‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’ti."
NULL,p167,1227,100,bodytext,,"‘‘Bhūtapubbāhaṃ, bhante, rohitasso nāma isi ahosiṃ bhojaputto iddhimā vehāsaṅgamo. Tassa mayhaṃ, bhante, evarūpo  javo ahosi; seyyathāpi nāma daḷhadhammā [daḷhadhammo (sabbattha) ṭīkā ca moggallānabyākaraṇaṃ ca oloketabbaṃ] dhanuggaho susikkhito katahattho katayoggo katūpāsano lahukena asanena appakasireneva tiriyaṃ tālacchāyaṃ atipāteyya. Tassa mayhaṃ, bhante, evarūpo padavītihāro ahosi; seyyathāpi nāma puratthimā samuddā pacchimo samuddo. Tassa mayhaṃ, bhante, evarūpaṃ icchāgataṃ uppajji – ‘ahaṃ gamanena lokassa antaṃ pāpuṇissāmī’ti. So khvāhaṃ, bhante, evarūpena javena samannāgato evarūpena ca padavītihārena aññatreva asita-pīta-khāyita-sāyitā aññatra uccāra-passāvakammā aññatra niddākilamathapaṭivinodanā vassasatāyuko vassasatajīvī vassasataṃ gantvā appatvāva lokassa antaṃ antarāva kālaṅkato."
NULL,p167,1228,100,bodytext,,"‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’’’ti."
NULL,p167,1229,100,bodytext,,"‘‘Na kho  panāhaṃ, āvuso, appatvā lokassa antaṃ dukkhassa antakiriyaṃ vadāmi. Api ca khvāhaṃ, āvuso, imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadanti."
NULL,p167,1230,100,gatha1,,"‘‘Gamanena na pattabbo, lokassanto kudācanaṃ;"
NULL,p167,1231,100,gathalast,,"Na ca appatvā lokantaṃ, dukkhā atthi pamocanaṃ."
NULL,p167,1232,100,gatha1,,"‘‘Tasmā  have lokavidū sumedho,"
NULL,p167,1233,100,gatha2,,"Lokantagū vusitabrahmacariyo;"
NULL,p167,1234,100,gatha3,,"Lokassa antaṃ samitāvi ñatvā,"
NULL,p167,1235,100,gathalast,,"Nāsīsati lokamimaṃ parañcā’’ti."
NULL,p167,1236,4,subhead,"7. Nandasuttaṃ","7. Nandasuttaṃ"
NULL,p167,1237,100,bodytext,,"108. Ekamantaṃ ṭhito kho nando devaputto bhagavato santike imaṃ gāthaṃ abhāsi –"
NULL,p167,1238,100,gatha1,,"‘‘Accenti kālā tarayanti rattiyo,"
NULL,p167,1239,100,gatha2,,"Vayoguṇā anupubbaṃ jahanti;"
NULL,p167,1240,100,gatha3,,"Etaṃ  bhayaṃ maraṇe pekkhamāno,"
NULL,p167,1241,100,gathalast,,"Puññāni kayirātha sukhāvahānī’’ti."
NULL,p167,1242,100,gatha1,,"‘‘Accenti kālā tarayanti rattiyo,"
NULL,p167,1243,100,gatha2,,"Vayoguṇā anupubbaṃ jahanti;"
NULL,p167,1244,100,gatha3,,"Etaṃ bhayaṃ maraṇe pekkhamāno,"
NULL,p167,1245,100,gathalast,,"Lokāmisaṃ pajahe santipekkho’’ti."
NULL,p167,1246,4,subhead,"8. Nandivisālasuttaṃ","8. Nandivisālasuttaṃ"
NULL,p167,1247,100,bodytext,,"109. Ekamantaṃ ṭhito kho nandivisālo devaputto bhagavantaṃ gāthāya ajjhabhāsi –"
NULL,p167,1248,100,gatha1,,"‘‘Catucakkaṃ navadvāraṃ, puṇṇaṃ lobhena saṃyutaṃ;"
NULL,p167,1249,100,gathalast,,"Paṅkajātaṃ mahāvīra, kathaṃ yātrā bhavissatī’’ti."
NULL,p167,1250,100,gatha1,,"‘‘Chetvā naddhiṃ varattañca, icchālobhañca pāpakaṃ;"
NULL,p167,1251,100,gathalast,,"Samūlaṃ taṇhamabbuyha, evaṃ yātrā bhavissatī’’ti."
NULL,p167,1252,4,subhead,"9. Susimasuttaṃ","9. Susimasuttaṃ"
NULL,p167,1253,100,bodytext,,"110. Sāvatthinidānaṃ. Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho āyasmantaṃ ānandaṃ bhagavā etadavoca – ‘‘tuyhampi no, ānanda, sāriputto ruccatī’’ti?"
NULL,p167,1254,100,bodytext,,"‘‘Kassa  hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto. Mahāpañño, bhante, āyasmā sāriputto. Puthupañño, bhante, āyasmā sāriputto. Hāsapañño [hāsupañño (sī.)], bhante, āyasmā sāriputto. Javanapañño, bhante, āyasmā sāriputto. Tikkhapañño, bhante, āyasmā sāriputto. Nibbedhikapañño, bhante, āyasmā sāriputto. Appiccho, bhante, āyasmā sāriputto. Santuṭṭho, bhante, āyasmā sāriputto. Pavivitto, bhante, āyasmā sāriputto. Asaṃsaṭṭho, bhante, āyasmā sāriputto. Āraddhavīriyo, bhante, āyasmā sāriputto. Vattā, bhante, āyasmā sāriputto. Vacanakkhamo, bhante, āyasmā sāriputto. Codako, bhante, āyasmā sāriputto. Pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?"
NULL,p167,1255,100,bodytext,,"‘‘Evametaṃ, ānanda, evametaṃ, ānanda! Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyya? Paṇḍito, ānanda, sāriputto. Mahāpañño, ānanda, sāriputto. Puthupañño, ānanda, sāriputto. Hāsapañño, ānanda, sāriputto. Javanapañño, ānanda, sāriputto. Tikkhapañño, ānanda, sāriputto. Nibbedhikapañño, ānanda, sāriputto. Appiccho, ānanda, sāriputto. Santuṭṭho, ānanda, sāriputto. Pavivitto, ānanda, sāriputto. Asaṃsaṭṭho, ānanda, sāriputto. Āraddhavīriyo, ānanda, sāriputto. Vattā, ānanda, sāriputto. Vacanakkhamo, ānanda, sāriputto. Codako, ānanda, sāriputto. Pāpagarahī, ānanda, sāriputto. Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyyā’’ti?"
NULL,p167,1256,100,bodytext,,"Atha kho susimo [susīmo (sī.)] devaputto āyasmato sāriputtassa vaṇṇe bhaññamāne mahatiyā devaputtaparisāya  parivuto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho susimo devaputto bhagavantaṃ etadavoca –"
NULL,p167,1257,100,bodytext,,"‘‘Evametaṃ, bhagavā, evametaṃ, sugata. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto. Mahāpañño, bhante, puthupañño, bhante, hāsapañño, bhante, javanapañño, bhante, tikkhapañño, bhante, nibbedhikapañño, bhante, appiccho, bhante, santuṭṭho, bhante, pavivitto, bhante, asaṃsaṭṭho, bhante, āraddhavīriyo, bhante, vattā, bhante, vacanakkhamo, bhante, codako, bhante, pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya?"
NULL,p167,1258,100,bodytext,,"‘‘Ahampi hi, bhante, yaññadeva devaputtaparisaṃ upasaṅkamiṃ, etadeva bahulaṃ saddaṃ suṇāmi – ‘paṇḍito āyasmā sāriputto; mahāpañño āyasmā, puthupañño āyasmā, hāsapañño āyasmā, javanapañño āyasmā, tikkhapañño āyasmā, nibbedhikapañño āyasmā, appiccho āyasmā, santuṭṭho āyasmā, pavivitto āyasmā, asaṃsaṭṭho āyasmā, āraddhavīriyo āyasmā, vattā āyasmā, vacanakkhamo āyasmā, codako āyasmā, pāpagarahī āyasmā sāriputto’ti. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?"
NULL,p167,1259,100,bodytext,,"Atha kho susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti."
NULL,p167,1260,100,bodytext,,"‘‘Seyyathāpi nāma maṇi veḷuriyo subho jātimā aṭṭhaṃso suparikammakato paṇḍukambale nikkhitto bhāsate ca tapate ca virocati ca; evamevaṃ susimassa devaputtassa devaputtaparisā  āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti."
NULL,p167,1261,100,bodytext,,"‘‘Seyyathāpi nāma nikkhaṃ jambonadaṃ dakkhakammāraputtaukkāmukhasukusalasampahaṭṭhaṃ paṇḍukambale  nikkhittaṃ bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti."
NULL,p167,1262,100,bodytext,,"‘‘Seyyathāpi  nāma saradasamaye viddhe vigatavalāhake deve rattiyā paccūsasamayaṃ osadhitārakā bhāsate ca tapate ca virocati ca; evamevaṃ susimassa devaputtassa  devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti."
NULL,p167,1263,100,bodytext,,"‘‘Seyyathāpi nāma saradasamaye viddhe vigatavalāhake deve ādicco nabhaṃ abbhussakkamāno [abbhussukkamāno (sī. syā. kaṃ. pī.), abbhuggamamāno (dī. ni. 2.258)] sabbaṃ ākāsagataṃ tamagataṃ abhivihacca bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti."
NULL,p167,1264,100,bodytext,,"Atha kho susimo devaputto āyasmantaṃ sāriputtaṃ ārabbha bhagavato santike imaṃ gāthaṃ abhāsi –"
NULL,p167,1265,100,gatha1,,"‘‘Paṇḍitoti samaññāto, sāriputto akodhano;"
NULL,p167,1266,100,gathalast,,"Appiccho sorato danto, satthuvaṇṇābhato isī’’ti."
NULL,p167,1267,100,bodytext,,"Atha kho bhagavā āyasmantaṃ sāriputtaṃ ārabbha susimaṃ devaputtaṃ gāthāya paccabhāsi –"
NULL,p167,1268,100,gatha1,,"‘‘Paṇḍitoti samaññāto, sāriputto akodhano;"
NULL,p167,1269,100,gathalast,,"Appiccho sorato danto, kālaṃ kaṅkhati sudanto’’ [kālaṃ kaṅkhati bhatako sudanto (sī.), kālaṃ kaṅkhati bhāvito sudanto (syā. kaṃ.), kālaṃ kaṅkhati bhatiko sudanto (pī.)] ti."
NULL,p167,1270,4,subhead,"10. Nānātitthiyasāvakasuttaṃ","10. Nānātitthiyasāvakasuttaṃ"
NULL,p167,1271,100,bodytext,,"111. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho sambahulā nānātitthiyasāvakā devaputtā  asamo ca sahali [sahalī (sī. syā. kaṃ. pī.)] ca nīko [niṅko (sī. pī.), niko (syā. kaṃ.)] ca ākoṭako ca vegabbhari ca [veṭambarī ca (sī. syā. kaṃ. pī.)] māṇavagāmiyo ca abhikkantāya rattiyā abhikkantavaṇṇā  kevalakappaṃ  veḷuvanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā  ekamantaṃ aṭṭhaṃsu. Ekamantaṃ ṭhito kho asamo devaputto pūraṇaṃ kassapaṃ ārabbha bhagavato santike imaṃ gāthaṃ abhāsi –"
NULL,p167,1272,100,gatha1,,"‘‘Idha chinditamārite, hatajānīsu kassapo;"
NULL,p167,1273,100,gatha2,,"Na pāpaṃ samanupassati, puññaṃ vā pana attano;"
NULL,p167,1274,100,gathalast,,"Sa ve vissāsamācikkhi, satthā arahati mānana’’nti."
NULL,p167,1275,100,bodytext,,"Atha kho sahali devaputto makkhaliṃ gosālaṃ ārabbha bhagavato santike imaṃ gāthaṃ abhāsi –"
NULL,p167,1276,100,gatha1,,"‘‘Tapojigucchāya susaṃvutatto,"
NULL,p167,1277,100,gatha2,,"Vācaṃ pahāya kalahaṃ janena;"
NULL,p167,1278,100,gatha3,,"Samosavajjā virato saccavādī,"
NULL,p167,1279,100,gathalast,,"Na hi nūna tādisaṃ karoti [na ha nuna tādī pakaroti (sī. syā. kaṃ.)] pāpa’’nti."
NULL,p167,1280,100,bodytext,,"Atha kho nīko devaputto nigaṇṭhaṃ nāṭaputtaṃ [nāthaputtaṃ (sī.)] ārabbha bhagavato santike imaṃ gāthaṃ abhāsi –"
NULL,p167,1281,100,gatha1,,"‘‘Jegucchī  nipako bhikkhu, cātuyāmasusaṃvuto;"
NULL,p167,1282,100,gathalast,,"Diṭṭhaṃ sutañca ācikkhaṃ, na hi nūna kibbisī siyā’’ti."
NULL,p167,1283,100,bodytext,,"Atha kho ākoṭako devaputto nānātitthiye ārabbha bhagavato santike imaṃ gāthaṃ abhāsi –"
NULL,p167,1284,100,gatha1,,"‘‘Pakudhako kātiyāno nigaṇṭho,"
NULL,p167,1285,100,gatha2,,"Ye cāpime makkhalipūraṇāse;"
NULL,p167,1286,100,gatha3,,"Gaṇassa  satthāro sāmaññappattā,"
NULL,p167,1287,100,gathalast,,"Na hi nūna te sappurisehi dūre’’ti."
NULL,p167,1288,100,bodytext,,"Atha kho vegabbhari devaputto ākoṭakaṃ devaputtaṃ gāthāya paccabhāsi –"
NULL,p167,1289,100,gatha1,,"‘‘Sahācaritena [sahāravenāpi (ka. sī.), sagāravenāpi (pī.)] chavo sigālo [siṅgālo (ka.)],"
NULL,p167,1290,100,gatha2,,"Na kotthuko sīhasamo kadāci;"
NULL,p167,1291,100,gatha3,,"Naggo musāvādī gaṇassa satthā,"
NULL,p167,1292,100,gathalast,,"Saṅkassarācāro na sataṃ sarikkho’’ti."
NULL,p167,1293,100,bodytext,,"Atha  kho māro pāpimā begabbhariṃ devaputtaṃ anvāvisitvā bhagavato santike imaṃ gāthaṃ abhāsi –"
NULL,p167,1294,100,gatha1,,"‘‘Tapojigucchāya āyuttā, pālayaṃ pavivekiyaṃ;"
NULL,p167,1295,100,gatha2,,"Rūpe ca ye niviṭṭhāse, devalokābhinandino;"
NULL,p167,1296,100,gathalast,,"Te ve sammānusāsanti, paralokāya mātiyā’’ti."
NULL,p167,1297,100,bodytext,,"Atha  kho bhagavā, ‘māro ayaṃ pāpimā’ iti viditvā, māraṃ pāpimantaṃ gāthāya paccabhāsi –"
NULL,p167,1298,100,gatha1,,"‘‘Ye keci rūpā idha vā huraṃ vā,"
NULL,p167,1299,100,gatha2,,"Ye cantalikkhasmiṃ pabhāsavaṇṇā;"
NULL,p167,1300,100,gatha3,,"Sabbeva te te namucippasatthā,"
NULL,p167,1301,100,gathalast,,"Āmisaṃva macchānaṃ vadhāya khittā’’ti."
NULL,p167,1302,100,bodytext,,"Atha kho māṇavagāmiyo devaputto bhagavantaṃ ārabbha bhagavato santike imā gāthāyo abhāsi –"
NULL,p167,1303,100,gatha1,,"‘‘Vipulo  rājagahīyānaṃ, giriseṭṭho pavuccati;"
NULL,p167,1304,100,gathalast,,"Seto himavataṃ seṭṭho, ādicco aghagāminaṃ."
NULL,p167,1305,100,gatha1,,"‘‘Samuddo udadhinaṃ seṭṭho, nakkhattānañca candimā [nakkhattānaṃva candimā (ka.)];"
NULL,p167,1306,100,gathalast,,"Sadevakassa lokassa, buddho aggo pavuccatī’’ti."
NULL,p167,1307,100,centered,,"Nānātitthiyavaggo tatiyo."
NULL,p167,1308,100,bodytext,,"Tassuddānaṃ –"
NULL,p167,1309,100,gatha1,,"Sivo khemo ca serī ca, ghaṭī jantu ca rohito;"
NULL,p167,1310,100,gathalast,,"Nando nandivisālo ca, susimo nānātitthiyena te dasāti."
NULL,p167,1311,100,centered,,"Devaputtasaṃyuttaṃ samattaṃ."
NULL,p167,1312,2,chapter,"3. Kosalasaṃyuttaṃ","3. Kosalasaṃyuttaṃ"
NULL,p167,1313,3,title,"1. Paṭhamavaggo","1. Paṭhamavaggo"
NULL,p167,1314,4,subhead,"1. Daharasuttaṃ","1. Daharasuttaṃ"
NULL,p167,1315,100,bodytext,,"112. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho rājā pasenadi kosalo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘bhavampi no gotamo anuttaraṃ sammāsambodhiṃ abhisambuddhoti paṭijānātī’’ti? ‘‘Yañhi taṃ, mahārāja, sammā vadamāno vadeyya ‘anuttaraṃ sammāsambodhiṃ abhisambuddho’ti, mameva [mamaṃ (sabbattha)] taṃ sammā vadamāno vadeyya. Ahañhi, mahārāja, anuttaraṃ sammāsambodhiṃ abhisambuddho’’ti."
NULL,p167,1316,100,bodytext,,"‘‘Yepi te, bho gotama, samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ – pūraṇo kassapo, makkhali gosālo, nigaṇṭho nāṭaputto, sañcayo belaṭṭhaputto, pakudho kaccāyano, ajito kesakambalo; tepi mayā  ‘anuttaraṃ sammāsambodhiṃ abhisambuddhoti paṭijānāthā’ti puṭṭhā samānā anuttaraṃ sammāsambodhiṃ abhisambuddhoti na paṭijānanti. Kiṃ pana bhavaṃ gotamo daharo ceva jātiyā navo ca pabbajjāyā’’ti?"
NULL,p167,1317,100,bodytext,,"‘‘Cattāro  kho me, mahārāja, daharāti na uññātabbā, daharāti na paribhotabbā. Katame cattāro? Khattiyo kho, mahārāja, daharoti na uññātabbo, daharoti na paribhotabbo. Urago kho, mahārāja, daharoti na uññātabbo, daharoti na paribhotabbo. Aggi  kho, mahārāja, daharoti na uññātabbo, daharoti na paribhotabbo. Bhikkhu, kho, mahārāja, daharoti na uññātabbo, daharoti na paribhotabbo. Ime kho, mahārāja, cattāro daharāti na uññātabbā, daharāti na paribhotabbā’’ti."
NULL,p167,1318,100,bodytext,,"Idamavoca  bhagavā. Idaṃ vatvāna sugato athāparaṃ etadavoca satthā –"
NULL,p167,1319,100,gatha1,,"‘‘Khattiyaṃ jātisampannaṃ, abhijātaṃ yasassinaṃ;"
NULL,p167,1320,100,gathalast,,"Daharoti nāvajāneyya, na naṃ paribhave naro."
NULL,p167,1321,100,gatha1,,"‘‘Ṭhānañhi so manujindo, rajjaṃ laddhāna khattiyo;"
NULL,p167,1322,100,gatha2,,"So kuddho rājadaṇḍena, tasmiṃ pakkamate bhusaṃ;"
NULL,p167,1323,100,gathalast,,"Tasmā taṃ parivajjeyya, rakkhaṃ jīvitamattano."
NULL,p167,1324,100,gatha1,,"‘‘Gāme vā yadi vā raññe, yattha passe bhujaṅgamaṃ;"
NULL,p167,1325,100,gathalast,,"Daharoti nāvajāneyya, na naṃ paribhave naro."
NULL,p167,1326,100,gatha1,,"‘‘Uccāvacehi  vaṇṇehi, urago carati tejasī [tejasā (sī. ka.), tejasi (pī. ka.)];"
NULL,p167,1327,100,gatha2,,"So āsajja ḍaṃse bālaṃ, naraṃ nāriñca ekadā;"
NULL,p167,1328,100,gathalast,,"Tasmā taṃ parivajjeyya, rakkhaṃ jīvitamattano."
NULL,p167,1329,100,gatha1,,"‘‘Pahūtabhakkhaṃ jālinaṃ, pāvakaṃ kaṇhavattaniṃ;"
NULL,p167,1330,100,gathalast,,"Daharoti nāvajāneyya, na naṃ paribhave naro."
NULL,p167,1331,100,gatha1,,"‘‘Laddhā hi so upādānaṃ, mahā hutvāna pāvako;"
NULL,p167,1332,100,gatha2,,"So āsajja ḍahe [dahe] bālaṃ, naraṃ nāriñca ekadā;"
NULL,p167,1333,100,gathalast,,"Tasmā taṃ parivajjeyya, rakkhaṃ jīvitamattano."
NULL,p167,1334,100,gatha1,,"‘‘Vanaṃ yadaggi ḍahati [dahati (ka.)], pāvako kaṇhavattanī;"
NULL,p167,1335,100,gathalast,,"Jāyanti tattha pārohā, ahorattānamaccaye."
NULL,p167,1336,100,gatha1,,"‘‘Yañca  kho sīlasampanno, bhikkhu ḍahati tejasā;"
NULL,p167,1337,100,gatha2,,"Na tassa puttā pasavo, dāyādā vindare dhanaṃ;"
NULL,p167,1338,100,gathalast,,"Anapaccā adāyādā, tālāvatthū bhavanti te."
NULL,p167,1339,100,gatha1,,"‘‘Tasmā  hi paṇḍito poso, sampassaṃ atthamattano;"
NULL,p167,1340,100,gatha2,,"Bhujaṅgamaṃ pāvakañca, khattiyañca yasassinaṃ;"
NULL,p167,1341,100,gathalast,,"Bhikkhuñca sīlasampannaṃ, sammadeva samācare’’ti."
NULL,p167,1342,100,bodytext,,"Evaṃ vutte, rājā pasenadi kosalo bhagavantaṃ etadavoca – ‘‘abhikkantaṃ, bhante, abhikkantaṃ, bhante! Seyyathāpi bhante, nikkujjitaṃ [nikujjitaṃ (?)] vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – ‘cakkhumanto rūpāni dakkhantī’ti; evamevaṃ bhagavatā anekapariyāyena dhammo pakāsito. Esāhaṃ, bhante, bhagavantaṃ saraṇaṃ gacchāmi dhammañca bhikkhusaṅghañca. Upāsakaṃ maṃ, bhante, bhagavā dhāretu ajjatagge pāṇupetaṃ saraṇaṃ gata’’nti."
NULL,p167,1343,4,subhead,"2. Purisasuttaṃ","2. Purisasuttaṃ"
NULL,p167,1344,100,bodytext,,"113. Sāvatthinidānaṃ. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘kati nu kho, bhante, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti?"
NULL,p167,1345,100,bodytext,,"‘‘Tayo kho, mahārāja, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Doso kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Moho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Ime kho, mahārāja, tayo purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…"
NULL,p167,1346,100,gatha1,,"‘‘Lobho  doso ca moho ca, purisaṃ pāpacetasaṃ;"
NULL,p167,1347,100,gathalast,,"Hiṃsanti attasambhūtā, tacasāraṃva samphala’’nti [sapphalanti (syā. kaṃ.)]."
NULL,p167,1348,4,subhead,"3. Jarāmaraṇasuttaṃ","3. Jarāmaraṇasuttaṃ"
NULL,p167,1349,100,bodytext,,"114. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, jātassa aññatra jarāmaraṇā’’ti? ‘‘Natthi kho, mahārāja, jātassa aññatra jarāmaraṇā. Yepi te, mahārāja, khattiyamahāsālā aḍḍhā mahaddhanā mahābhogā pahūtajātarūparajatā  pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, brāhmaṇamahāsālā…pe… gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṃyojanā sammadaññāvimuttā, tesaṃ pāyaṃ kāyo bhedanadhammo nikkhepanadhammo’’ti. Idamavoca…pe…"
NULL,p167,1350,100,gatha1,,"‘‘Jīranti ve rājarathā sucittā,"
NULL,p167,1351,100,gatha2,,"Atho sarīrampi jaraṃ upeti;"
NULL,p167,1352,100,gatha3,,"Satañca dhammo na jaraṃ upeti,"
NULL,p167,1353,100,gathalast,,"Santo have sabbhi pavedayantī’’ti."
NULL,p167,1354,4,subhead,"4. Piyasuttaṃ","4. Piyasuttaṃ"
NULL,p167,1355,100,bodytext,,"115. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca  – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘kesaṃ nu kho piyo attā, kesaṃ appiyo attā’ti? Tassa mayhaṃ, bhante, etadahosi – ‘ye ca kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā’. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi appiyo appiyassa  kareyya, taṃ te attanāva attano karonti; tasmā tesaṃ appiyo attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi piyo piyassa kareyya, taṃ te attanāva attano karonti; tasmā tesaṃ piyo attā’’ti."
NULL,p167,1356,100,bodytext,,"‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi, mahārāja, appiyo appiyassa kareyya, taṃ te attanāva attano karonti; tasmā tesaṃ appiyo attā. Ye ca kho keci, mahārāja, kāyena  sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi mahārāja, piyo piyassa kareyya, taṃ te attanāva attano karonti; tasmā tesaṃ piyo attā’’ti. Idamavoca…pe…"
NULL,p167,1357,100,gatha1,,"‘‘Attānañce piyaṃ jaññā, na naṃ pāpena saṃyuje;"
NULL,p167,1358,100,gathalast,,"Na hi taṃ sulabhaṃ hoti, sukhaṃ dukkaṭakārinā."
NULL,p167,1359,100,gatha1,,"‘‘Antakenādhipannassa, jahato mānusaṃ bhavaṃ;"
NULL,p167,1360,100,gatha2,,"Kiñhi tassa sakaṃ hoti, kiñca ādāya gacchati;"
NULL,p167,1361,100,gathalast,,"Kiñcassa anugaṃ hoti, chāyāva anapāyinī [anupāyinī (syā. kaṃ. ka.)]."
NULL,p167,1362,100,gatha1,,"‘‘Ubho  puññañca pāpañca, yaṃ macco kurute idha;"
NULL,p167,1363,100,gatha2,,"Tañhi tassa sakaṃ hoti, tañca [taṃva (?)] ādāya gacchati;"
NULL,p167,1364,100,gathalast,,"Tañcassa [taṃvassa (?)] anugaṃ hoti, chāyāva anapāyinī."
NULL,p167,1365,100,gatha1,,"‘‘Tasmā kareyya kalyāṇaṃ, nicayaṃ samparāyikaṃ;"
NULL,p167,1366,100,gathalast,,"Puññāni paralokasmiṃ, patiṭṭhā honti pāṇina’’ntntti."
NULL,p167,1367,4,subhead,"5. Attarakkhitasuttaṃ","5. Attarakkhitasuttaṃ"
NULL,p167,1368,100,bodytext,,"116. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko  udapādi – ‘kesaṃ nu kho rakkhito attā, kesaṃ arakkhito attā’ti? Tassa mayhaṃ, bhante, etadahosi – ‘ye kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ arakkhito attā. Kiñcāpi te hatthikāyo vā rakkheyya, assakāyo vā rakkheyya, rathakāyo vā rakkheyya, pattikāyo  vā rakkheyya; atha kho tesaṃ arakkhito attā. Taṃ kissa hetu? Bāhirā hesā rakkhā, nesā rakkhā ajjhattikā; tasmā tesaṃ arakkhito attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo rakkheyya, na rathakāyo rakkheyya, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā hesā rakkhā, nesā rakkhā bāhirā; tasmā tesaṃ rakkhito attā’’’ti."
NULL,p167,1369,100,bodytext,,"‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti…pe… tesaṃ arakkhito attā. Taṃ kissa hetu? Bāhirā hesā, mahārāja, rakkhā, nesā rakkhā ajjhattikā; tasmā tesaṃ arakkhito attā. Ye ca kho keci, mahārāja, kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo  rakkheyya, na rathakāyo rakkheyya, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā  hesā, mahārāja, rakkhā, nesā rakkhā bāhirā; tasmā tesaṃ rakkhito attā’’ti. Idamavoca…pe…"
NULL,p167,1370,100,gatha1,,"‘‘Kāyena saṃvaro sādhu, sādhu vācāya saṃvaro;"
NULL,p167,1371,100,gatha2,,"Manasā saṃvaro sādhu, sādhu sabbattha saṃvaro;"
NULL,p167,1372,100,gathalast,,"Sabbattha saṃvuto lajjī, rakkhitoti pavuccatī’’ti."
NULL,p167,1373,4,subhead,"6. Appakasuttaṃ","6. Appakasuttaṃ"
NULL,p167,1374,100,bodytext,,"117. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘appakā te sattā lokasmiṃ ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na ca sattesu vippaṭipajjanti. Atha kho eteva bahutarā sattā lokasmiṃ ye uḷāre uḷāre bhoge labhitvā majjanti ceva pamajjanti, ca kāmesu ca gedhaṃ āpajjanti, sattesu ca vippaṭipajjantī’’’ti."
NULL,p167,1375,100,bodytext,,"‘‘Evametaṃ, mahārāja, evametaṃ, mahārāja! Appakā te, mahārāja, sattā lokasmiṃ, ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na  ca sattesu vippaṭipajjanti. Atha kho eteva bahutarā sattā lokasmiṃ, ye uḷāre uḷāre bhoge labhitvā  majjanti ceva pamajjanti ca kāmesu ca gedhaṃ āpajjanti, sattesu ca vippaṭipajjantī’’ti. Idamavoca…pe…"
NULL,p167,1376,100,gatha1,,"‘‘Sārattā kāmabhogesu, giddhā kāmesu mucchitā;"
NULL,p167,1377,100,gatha2,,"Atisāraṃ na bujjhanti, migā kūṭaṃva oḍḍitaṃ;"
NULL,p167,1378,100,gathalast,,"Pacchāsaṃ kaṭukaṃ hoti, vipāko hissa pāpako’’ti."
NULL,p167,1379,4,subhead,"7. Aḍḍakaraṇasuttaṃ","7. Aḍḍakaraṇasuttaṃ"
NULL,p167,1380,100,bodytext,,"118. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idhāhaṃ, bhante, aḍḍakaraṇe [atthakaraṇe (sī. syā. kaṃ. pī.)] nisinno passāmi khattiyamahāsālepi brāhmaṇamahāsālepi gahapatimahāsālepi aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe kāmahetu kāmanidānaṃ kāmādhikaraṇaṃ sampajānamusā bhāsante. Tassa mayhaṃ, bhante, etadahosi – ‘alaṃ dāni me aḍḍakaraṇena, bhadramukho dāni aḍḍakaraṇena paññāyissatī’’’ti."
NULL,p167,1381,100,bodytext,,"‘‘(Evametaṃ, mahārāja, evametaṃ mahārāja!) [( ) sī. pī. potthakesu natthi] Yepi te, mahārāja, khattiyamahāsālā brāhmaṇamahāsālā gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā  pahūtadhanadhaññā kāmahetu kāmanidānaṃ kāmādhikaraṇaṃ sampajānamusā bhāsanti; tesaṃ taṃ bhavissati dīgharattaṃ ahitāya dukkhāyā’’ti. Idamavoca…pe…"
NULL,p167,1382,100,gatha1,,"‘‘Sārattā kāmabhogesu, giddhā kāmesu mucchitā;"
NULL,p167,1383,100,gatha2,,"Atisāraṃ na bujjhanti, macchā khippaṃva oḍḍitaṃ;"
NULL,p167,1384,100,gathalast,,"Pacchāsaṃ kaṭukaṃ hoti, vipāko hissa pāpako’’ti."
NULL,p167,1385,4,subhead,"8. Mallikāsuttaṃ","8. Mallikāsuttaṃ"
NULL,p167,1386,100,bodytext,,"119. Sāvatthinidānaṃ. Tena kho pana samayena rājā pasenadi kosalo mallikāya deviyā saddhiṃ uparipāsādavaragato hoti. Atha kho rājā pasenadi kosalo mallikaṃ deviṃ etadavoca – ‘‘atthi nu kho te, mallike, kocañño attanā piyataro’’ti? ‘‘Natthi kho me, mahārāja, kocañño attanā piyataro. Tuyhaṃ pana, mahārāja, atthañño  koci attanā piyataro’’ti? ‘‘Mayhampi kho, mallike, natthañño koci attanā piyataro’’ti."
NULL,p167,1387,100,bodytext,,"Atha kho rājā pasenadi kosalo pāsādā orohitvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi  kosalo bhagavantaṃ etadavoca – ‘‘idhāhaṃ, bhante, mallikāya deviyā saddhiṃ uparipāsādavaragato mallikaṃ deviṃ etadavocaṃ – ‘atthi nu kho te, mallike, kocañño  attanā piyataro’ti? Evaṃ vutte, bhante, mallikā devī maṃ etadavoca – ‘natthi kho me, mahārāja, kocañño attanā piyataro. Tuyhaṃ pana, mahārāja, atthañño koci attanā piyataro’ti? Evaṃ vuttāhaṃ, bhante, mallikaṃ deviṃ etadavocaṃ – ‘mayhampi kho, mallike, natthañño koci attanā piyataro’’ti."
NULL,p167,1388,100,bodytext,,"Atha kho bhagavā etamatthaṃ viditvā tāyaṃ velāyaṃ imaṃ gāthaṃ abhāsi –"
NULL,p167,1389,100,gatha1,,"‘‘Sabbā disā anuparigamma cetasā,"
NULL,p167,1390,100,gatha2,,"Nevajjhagā piyataramattanā kvaci;"
NULL,p167,1391,100,gatha3,,"Evaṃ piyo puthu attā paresaṃ,"
NULL,p167,1392,100,gathalast,,"Tasmā na hiṃse paramattakāmo’’ti."
NULL,p167,1393,4,subhead,"9. Yaññasuttaṃ","9. Yaññasuttaṃ"
NULL,p167,1394,100,bodytext,,"120. Sāvatthinidānaṃ. Tena kho pana samayena rañño pasenadissa kosalassa mahāyañño paccupaṭṭhito hoti, pañca ca usabhasatāni pañca ca vacchatarasatāni pañca ca vacchatarisatāni pañca ca  ajasatāni pañca ca urabbhasatāni thūṇūpanītāni honti yaññatthāya. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karonti."
NULL,p167,1395,100,bodytext,,"Atha kho sambahulā bhikkhū pubbaṇhasamayaṃ nivāsetvā pattacīvaramādāya  sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho te bhikkhū bhagavantaṃ etadavocuṃ – ‘‘idha, bhante, rañño pasenadissa kosalassa mahāyañño paccupaṭṭhito  hoti, pañca ca usabhasatāni pañca ca vacchatarasatāni pañca ca vacchatarisatāni pañca ca ajasatāni pañca ca urabbhasatāni thūṇūpanītāni honti yaññatthāya. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karontī’’ti."
NULL,p167,1396,100,bodytext,,"Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –"
NULL,p167,1397,100,gatha1,,"‘‘Assamedhaṃ purisamedhaṃ, sammāpāsaṃ vājapeyyaṃ niraggaḷhaṃ;"
NULL,p167,1398,100,gathalast,,"Mahāyaññā mahārambhā [vājapeyyuṃ; niraggaḷaṃ mahārambhā (ka.)], na te honti mahapphalā."
NULL,p167,1399,100,gatha1,,"‘‘Ajeḷakā ca gāvo ca, vividhā yattha haññare;"
NULL,p167,1400,100,gathalast,,"Na taṃ sammaggatā yaññaṃ, upayanti mahesino."
NULL,p167,1401,100,gatha1,,"‘‘Ye ca yaññā nirārambhā, yajanti anukulaṃ sadā;"
NULL,p167,1402,100,gatha2,,"Ajeḷakā ca gāvo ca, vividhā nettha haññare;"
NULL,p167,1403,100,gathalast,,"Etaṃ  sammaggatā yaññaṃ, upayanti mahesino."
NULL,p167,1404,100,gatha1,,"‘‘Etaṃ yajetha medhāvī, eso yañño mahapphalo;"
NULL,p167,1405,100,gatha2,,"Etañhi yajamānassa, seyyo hoti na pāpiyo;"
NULL,p167,1406,100,gathalast,,"Yañño ca vipulo hoti, pasīdanti ca devatā’’ti."
NULL,p167,1407,4,subhead,"10. Bandhanasuttaṃ","10. Bandhanasuttaṃ"
NULL,p167,1408,100,bodytext,,"121. Tena kho pana samayena raññā pasenadinā kosalena mahājanakāyo bandhāpito hoti, appekacce rajjūhi appekacce andūhi appekacce saṅkhalikāhi."
NULL,p167,1409,100,bodytext,,"Atha  kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, raññā pasenadinā kosalena mahājanakāyo  bandhāpito, appekacce rajjūhi appekacce andūhi appekacce saṅkhalikāhī’’ti."
NULL,p167,1410,100,bodytext,,"Atha  kho bhagavā etamatthaṃ viditvā tāyaṃ velāyaṃ imā gāthāyo abhāsi –"
NULL,p167,1411,100,gatha1,,"‘‘Na  taṃ daḷhaṃ bandhanamāhu dhīrā,"
NULL,p167,1412,100,gatha2,,"Yadāyasaṃ dārujaṃ pabbajañca;"
NULL,p167,1413,100,gatha1,,"Sārattarattā maṇikuṇḍalesu,"
NULL,p167,1414,100,gathalast,,"Puttesu dāresu ca yā apekkhā."
NULL,p167,1415,100,gatha1,,"‘‘Etaṃ daḷhaṃ bandhanamāhu dhīrā,"
NULL,p167,1416,100,gatha2,,"Ohārinaṃ sithilaṃ duppamuñcaṃ;"
NULL,p167,1417,100,gatha1,,"Etampi chetvāna paribbajanti,"
NULL,p167,1418,100,gathalast,,"Anapekkhino kāmasukhaṃ pahāyā’’ti."
NULL,p167,1419,100,centered,,"Paṭhamo vaggo."
NULL,p167,1420,100,bodytext,,"Tassuddānaṃ –"
NULL,p167,1421,100,gatha1,,"Daharo puriso jarā, piyaṃ attānarakkhito;"
NULL,p167,1422,100,gatha2,,"Appakā aḍḍakaraṇaṃ, mallikā yaññabandhananti."
NULL,p167,1423,3,title,"2. Dutiyavaggo","2. Dutiyavaggo"
NULL,p167,1424,4,subhead,"1. Sattajaṭilasuttaṃ","1. Sattajaṭilasuttaṃ"
NULL,p167,1425,100,bodytext,,"122. Ekaṃ  samayaṃ bhagavā sāvatthiyaṃ viharati pubbārāme migāramātupāsāde. Tena kho pana samayena bhagavā sāyanhasamayaṃ paṭisallānā vuṭṭhito bahidvārakoṭṭhake nisinno hoti. Atha  kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi."
NULL,p167,1426,100,bodytext,,"Tena  kho pana samayena satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā parūḷhakacchanakhalomā khārivividhamādāya [khārividhaṃ ādāya (pī.) dī. ni. 1.280 tadaṭṭhakathāpi oloketabbā] bhagavato avidūre atikkamanti. Atha kho rājā pasenadi kosalo uṭṭhāyāsanā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ  pathaviyaṃ nihantvā yena te satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā tenañjaliṃ paṇāmetvā tikkhattuṃ nāmaṃ sāvesi – ‘‘rājāhaṃ, bhante, pasenadi kosalo…pe… rājāhaṃ, bhante, pasenadi kosalo’’ti."
NULL,p167,1427,100,bodytext,,"Atha kho rājā pasenadi kosalo acirapakkantesu tesu  sattasu ca jaṭilesu sattasu ca nigaṇṭhesu sattasu ca acelakesu sattasu ca ekasāṭakesu sattasu ca paribbājakesu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘ye te, bhante, loke arahanto vā arahattamaggaṃ vā samāpannā ete tesaṃ aññatarā’’ti."
NULL,p167,1428,100,bodytext,,"‘‘Dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ‘ime vā arahanto, ime vā arahattamaggaṃ samāpannā’’’ti."
NULL,p167,1429,100,bodytext,,"‘‘Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho, mahārāja, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya, kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no  amanasikarotā; paññavatā, no duppaññenā’’ti."
NULL,p167,1430,100,bodytext,,"‘‘Acchariyaṃ, bhante, abbhutaṃ bhante! Yāva subhāsitamidaṃ, bhante, bhagavatā – ‘dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ime vā arahanto, ime vā arahattamaggaṃ samāpannā’ti. Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho mahārāja, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no amanasikarotā; paññavatā, no duppaññenā’’ti."
NULL,p167,1431,100,bodytext,,"‘‘Ete, bhante, mama purisā carā ocarakā janapadaṃ ocaritvā āgacchanti. Tehi paṭhamaṃ ociṇṇaṃ ahaṃ pacchā osāpayissāmi [oyāyissāmi (sī.), ohayissāmi (syā. kaṃ.)]. Idāni te, bhante, taṃ rajojallaṃ pavāhetvā sunhātā suvilittā kappitakesamassū odātavatthā [odātavatthavasanā (sī.)] pañcahi kāmaguṇehi samappitā samaṅgībhūtā paricāressantī’’ti."
NULL,p167,1432,100,bodytext,,"Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –"
NULL,p167,1433,100,gatha1,,"‘‘Na vaṇṇarūpena naro sujāno,"
NULL,p167,1434,100,gatha2,,"Na vissase ittaradassanena;"
NULL,p167,1435,100,gatha2,,"Susaññatānañhi viyañjanena,"
NULL,p167,1436,100,gathalast,,"Asaññatā lokamimaṃ caranti."
NULL,p167,1437,100,gatha1,,"‘‘Patirūpako mattikākuṇḍalova,"
NULL,p167,1438,100,gatha2,,"Lohaḍḍhamāsova suvaṇṇachanno;"
NULL,p167,1439,100,gatha2,,"Caranti  loke [eke (sī. pī.)] parivārachannā,"
NULL,p167,1440,100,gathalast,,"Anto asuddhā bahi sobhamānā’’ti."
NULL,p167,1441,4,subhead,"2. Pañcarājasuttaṃ","2. Pañcarājasuttaṃ"
NULL,p167,1442,100,bodytext,,"123. Sāvatthinidānaṃ. Tena kho pana samayena pañcannaṃ rājūnaṃ pasenadipamukhānaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘‘kiṃ nu kho kāmānaṃ agga’’nti? Tatrekacce [tatreke (sī. pī.)] evamāhaṃsu – ‘‘rūpā kāmānaṃ agga’’nti. Ekacce evamāhaṃsu  – ‘‘saddā kāmānaṃ agga’’nti. Ekacce evamāhaṃsu – ‘‘gandhā kāmānaṃ agga’’nti. Ekacce evamāhaṃsu – ‘‘rasā kāmānaṃ agga’’nti. Ekacce evamāhaṃsu  – ‘‘phoṭṭhabbā kāmānaṃ agga’’nti. Yato kho te rājāno nāsakkhiṃsu aññamaññaṃ saññāpetuṃ."
NULL,p167,1443,100,bodytext,,"Atha kho rājā pasenadi kosalo te rājāno etadavoca – ‘‘āyāma, mārisā, yena bhagavā tenupasaṅkamissāma; upasaṅkamitvā bhagavantaṃ etamatthaṃ paṭipucchissāma. Yathā no bhagavā byākarissati tathā naṃ dhāressāmā’’ti [dhāreyyāmāti (sī. syā. kaṃ. pī.)]. ‘‘Evaṃ, mārisā’’ti kho te rājāno rañño pasenadissa kosalassa paccassosuṃ."
NULL,p167,1444,100,bodytext,,"Atha kho te pañca rājāno pasenadipamukhā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho rājā pasenadi kosalo bhagavantaṃ etadavoca  – ‘‘idha, bhante, amhākaṃ pañcannaṃ rājūnaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘kiṃ nu kho kāmānaṃ agga’nti? Ekacce evamāhaṃsu – ‘rūpā kāmānaṃ agga’nti. Ekacce evamāhaṃsu – ‘saddā kāmānaṃ agga’nti. Ekacce evamāhaṃsu – ‘gandhā kāmānaṃ agga’nti. Ekacce evamāhaṃsu – ‘rasā kāmānaṃ agga’nti. Ekacce evamāhaṃsu – ‘phoṭṭhabbā kāmānaṃ agga’nti. Kiṃ nu kho, bhante, kāmānaṃ agga’’nti?"
NULL,p167,1445,100,bodytext,,"‘‘Manāpapariyantaṃ khvāhaṃ, mahārāja, pañcasu kāmaguṇesu agganti vadāmi. Teva [te ca (sī. pī. ka.), ye ca (syā. kaṃ.)], mahārāja, rūpā ekaccassa manāpā honti, teva [te ca (sī. pī. ka.)] rūpā ekaccassa amanāpā honti. Yehi ca yo rūpehi attamano hoti paripuṇṇasaṅkappo, so tehi rūpehi aññaṃ rūpaṃ uttaritaraṃ vā paṇītataraṃ vā na pattheti. Te tassa rūpā paramā honti. Te tassa rūpā anuttarā honti."
NULL,p167,1446,100,bodytext,,"‘‘Teva, mahārāja, saddā ekaccassa manāpā honti, teva saddā ekaccassa amanāpā honti. Yehi ca yo saddehi attamano hoti paripuṇṇasaṅkappo, so tehi saddehi aññaṃ saddaṃ uttaritaraṃ vā  paṇītataraṃ vā na pattheti. Te tassa saddā paramā honti. Te tassa saddā anuttarā honti."
NULL,p167,1447,100,bodytext,,"‘‘Teva, mahārāja, gandhā ekaccassa manāpā honti, teva gandhā ekaccassa amanāpā honti. Yehi ca yo gandhehi attamano hoti paripuṇṇasaṅkappo, so tehi gandhehi aññaṃ gandhaṃ uttaritaraṃ vā paṇītataraṃ vā na pattheti. Te tassa gandhā paramā honti. Te tassa gandhā anuttarā honti."
NULL,p167,1448,100,bodytext,,"‘‘Teva, mahārāja, rasā ekaccassa manāpā honti, teva rasā ekaccassa amanāpā honti. Yehi ca yo rasehi attamano hoti paripuṇṇasaṅkappo, so tehi rasehi aññaṃ rasaṃ uttaritaraṃ vā paṇītataraṃ vā na pattheti. Te tassa rasā paramā honti. Te tassa rasā anuttarā honti."
NULL,p167,1449,100,bodytext,,"‘‘Teva, mahārāja, phoṭṭhabbā ekaccassa manāpā honti, teva phoṭṭhabbā ekaccassa amanāpā honti. Yehi  ca yo phoṭṭhabbehi attamano hoti paripuṇṇasaṅkappo, so tehi phoṭṭhabbehi aññaṃ phoṭṭhabbaṃ uttaritaraṃ vā paṇītataraṃ vā na pattheti. Te tassa  phoṭṭhabbā paramā honti. Te tassa phoṭṭhabbā anuttarā hontī’’ti."
NULL,p167,1450,100,bodytext,,"Tena kho pana samayena candanaṅgaliko upāsako tassaṃ parisāyaṃ nisinno hoti. Atha kho candanaṅgaliko upāsako uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ candanaṅgalikā’’ti bhagavā avoca."
NULL,p167,1451,100,bodytext,,"Atha kho candanaṅgaliko upāsako bhagavato sammukhā tadanurūpāya gāthāya abhitthavi –"
NULL,p167,1452,100,gatha1,,"‘‘Padumaṃ  yathā kokanadaṃ sugandhaṃ,"
NULL,p167,1453,100,gatha2,,"Pāto siyā phullamavītagandhaṃ;"
NULL,p167,1454,100,gatha3,,"Aṅgīrasaṃ passa virocamānaṃ,"
NULL,p167,1455,100,gathalast,,Tapantamādiccamivantalikkhe’’ti.
NULL,p167,1456,100,bodytext,,"Atha  kho te pañca rājāno candanaṅgalikaṃ upāsakaṃ pañcahi uttarāsaṅgehi acchādesuṃ. Atha kho candanaṅgaliko upāsako tehi pañcahi uttarāsaṅgehi bhagavantaṃ acchādesīti."
NULL,p167,1457,4,subhead,"3. Doṇapākasuttaṃ","3. Doṇapākasuttaṃ"
NULL,p167,1458,100,bodytext,,"124. Sāvatthinidānaṃ. Tena kho pana samayena rājā pasenadi kosalo doṇapākakuraṃ [doṇapākasudaṃ (sī.), doṇapākaṃ sudaṃ (pī.)] bhuñjati. Atha kho rājā pasenadi  kosalo bhuttāvī mahassāsī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi."
NULL,p167,1459,100,bodytext,,"Atha kho bhagavā rājānaṃ pasenadiṃ kosalaṃ bhuttāviṃ mahassāsiṃ viditvā tāyaṃ velāyaṃ imaṃ gāthaṃ abhāsi –"
NULL,p167,1460,100,gatha1,,"‘‘Manujassa sadā satīmato,"
NULL,p167,1461,100,gatha2,,"Mattaṃ jānato laddhabhojane;"
NULL,p167,1462,100,gatha3,,"Tanukassa [tanu tassa (sī. pī.)] bhavanti vedanā,"
NULL,p167,1463,100,gathalast,,"Saṇikaṃ jīrati āyupālaya’’nti."
NULL,p167,1464,100,bodytext,,"Tena  kho pana samayena sudassano māṇavo rañño pasenadissa kosalassa piṭṭhito ṭhito hoti. Atha kho rājā pasenadi kosalo sudassanaṃ māṇavaṃ āmantesi – ‘‘ehi tvaṃ, tāta sudassana, bhagavato santike imaṃ gāthaṃ pariyāpuṇitvā mama bhattābhihāre (bhattābhihāre) [( ) sī. syā. kaṃ. pī. potthakesu natthi] bhāsa. Ahañca te devasikaṃ kahāpaṇasataṃ (kahāpaṇasataṃ) [( ) sī. syā. kaṃ. potthakesu natthi] niccaṃ bhikkhaṃ pavattayissāmī’’ti. ‘‘Evaṃ devā’’ti kho sudassano māṇavo rañño pasenadissa kosalassa paṭissutvā bhagavato santike imaṃ gāthaṃ pariyāpuṇitvā rañño pasenadissa kosalassa bhattābhihāre sudaṃ bhāsati –"
NULL,p167,1465,100,gatha1,,"‘‘Manujassa  sadā satīmato,"
NULL,p167,1466,100,gatha2,,"Mattaṃ jānato laddhabhojane;"
NULL,p167,1467,100,gatha3,,"Tanukassa  bhavanti vedanā,"
NULL,p167,1468,100,gathalast,,"Saṇikaṃ jīrati āyupālaya’’nti."
NULL,p167,1469,100,bodytext,,"Atha  kho rājā pasenadi kosalo anupubbena nāḷikodanaparamatāya [nāḷikodanamattāya (ka.)] saṇṭhāsi. Atha kho rājā pasenadi kosalo aparena samayena susallikhitagatto pāṇinā gattāni anumajjanto tāyaṃ velāyaṃ imaṃ udānaṃ udānesi – ‘‘ubhayena vata maṃ so bhagavā atthena anukampi – diṭṭhadhammikena ceva atthena samparāyikena cā’’ti."
NULL,p167,1470,4,subhead,"4. Paṭhamasaṅgāmasuttaṃ","4. Paṭhamasaṅgāmasuttaṃ"
NULL,p167,1471,100,bodytext,,"125. Sāvatthinidānaṃ. Atha kho rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha  kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca rājā pasenadi kosalo sakameva [saṅgāmā (ka.)] rājadhāniṃ sāvatthiṃ paccuyyāsi [pāyāsi (sī. pī.)]."
NULL,p167,1472,100,bodytext,,"Atha  kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –"
NULL,p167,1473,100,bodytext,,"‘‘Idha, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā  kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo  caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca, bhante, rājā pasenadi kosalo sakameva rājadhāniṃ sāvatthiṃ paccuyyāsī’’ti."
NULL,p167,1474,100,bodytext,,"‘‘Rājā, bhikkhave, māgadho ajātasattu vedehiputto pāpamitto pāpasahāyo pāpasampavaṅko; rājā ca kho, bhikkhave, pasenadi kosalo kalyāṇamitto kalyāṇasahāyo kalyāṇasampavaṅko. Ajjeva [ajjatañca (sī. pī.), ajjevaṃ (syā. kaṃ.)], bhikkhave, rājā pasenadi kosalo imaṃ rattiṃ dukkhaṃ seti parājito’’ti. Idamavoca…pe…"
NULL,p167,1475,100,gatha1,,"‘‘Jayaṃ veraṃ pasavati, dukkhaṃ seti parājito;"
NULL,p167,1476,100,gathalast,,"Upasanto sukhaṃ seti, hitvā jayaparājaya’’nti."
NULL,p167,1477,4,subhead,"5. Dutiyasaṅgāmasuttaṃ","5. Dutiyasaṅgāmasuttaṃ"
NULL,p167,1478,100,bodytext,,"126. [ettha ‘‘atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ abbhuyyāsī’’ti ādinā pāṭhena bhavitabbaṃ. aṭṭhakathāyaṃ hi ‘‘abbhuyyāsīti parājaye garahappatto…pe… vuttajayakāraṇaṃ sutvā abhiuyyāsī’’ti vuttaṃ] Atha kho rājā māgadho ajātasattu vedehiputto caturaṅginiṃ  senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho rañño pasenadissa kosalassa etadahosi – ‘‘kiñcāpi kho myāyaṃ  rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ  assakāyaṃ pariyādiyitvā sabbaṃ rathakāyaṃ pariyādiyitvā sabbaṃ  pattikāyaṃ pariyādiyitvā jīvantameva naṃ osajjeyya’’nti [ossajjeyyanti (sī. syā. kaṃ. pī.)]."
NULL,p167,1479,100,bodytext,,"Atha kho rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā sabbaṃ pattikāyaṃ pariyādiyitvā jīvantameva naṃ osajji [ossaji (sī.), ossajji (syā. kaṃ. pī.)]."
NULL,p167,1480,100,bodytext,,"Atha kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –"
NULL,p167,1481,100,bodytext,,"‘‘Idha, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho, bhante, rañño pasenadissa  kosalassa etadahosi – ‘kiñcāpi kho myāyaṃ rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ pariyādiyitvā jīvantameva naṃ osajjeyya’’’nti."
NULL,p167,1482,100,bodytext,,"‘‘Atha  kho, bhante, rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā  sabbaṃ pattikāyaṃ pariyādiyitvā jīvantameva naṃ osajjī’’ti. Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –"
NULL,p167,1483,100,gatha1,,"‘‘Vilumpateva puriso, yāvassa upakappati;"
NULL,p167,1484,100,gathalast,,"Yadā caññe vilumpanti, so vilutto viluppati [vilumpati (sī. pī. ka.)]."
NULL,p167,1485,100,gatha1,,"‘‘Ṭhānañhi maññati bālo, yāva pāpaṃ na paccati;"
NULL,p167,1486,100,gathalast,,"Yadā ca paccati pāpaṃ, atha dukkhaṃ nigacchati."
NULL,p167,1487,100,gatha1,,"‘‘Hantā labhati [labhati hantā (sī. syā. kaṃ.)] hantāraṃ, jetāraṃ labhate jayaṃ;"
NULL,p167,1488,100,gatha2,,"Akkosako ca akkosaṃ, rosetārañca rosako;"
NULL,p167,1489,100,gathalast,,"Atha kammavivaṭṭena, so vilutto viluppatī’’ti."
NULL,p167,1490,4,subhead,"6. Mallikāsuttaṃ","6. Mallikāsuttaṃ"
NULL,p167,1491,100,bodytext,,"127. Sāvatthinidānaṃ. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Atha kho aññataro puriso yena rājā pasenadi kosalo tenupasaṅkami; upasaṅkamitvā rañño pasenadissa kosalassa upakaṇṇake ārocesi – ‘‘mallikā, deva, devī dhītaraṃ vijātā’’ti. Evaṃ vutte, rājā pasenadi kosalo anattamano ahosi."
NULL,p167,1492,100,bodytext,,"Atha kho bhagavā rājānaṃ pasenadiṃ kosalaṃ anattamanataṃ viditvā tāyaṃ velāyaṃ imā gāthāyo abhāsi –"
NULL,p167,1493,100,gatha1,,"‘‘Itthīpi hi ekacciyā, seyyā posa janādhipa;"
NULL,p167,1494,100,gathalast,,"Medhāvinī sīlavatī, sassudevā patibbatā."
NULL,p167,1495,100,gatha1,,"‘‘Tassā  yo jāyati poso, sūro hoti disampati;"
NULL,p167,1496,100,gathalast,,"Tādisā subhagiyā [subhariyāputto (ka.)] putto, rajjampi anusāsatī’’ti."
NULL,p167,1497,4,subhead,"7. Appamādasuttaṃ","7. Appamādasuttaṃ"
NULL,p167,1498,100,bodytext,,"128. Sāvatthinidānaṃ. Ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?"
NULL,p167,1499,100,bodytext,,"‘‘Atthi kho, mahārāja, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti."
NULL,p167,1500,100,bodytext,,"‘‘Katamo  pana, bhante, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?"
NULL,p167,1501,100,bodytext,,"‘‘Appamādo kho, mahārāja, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcāti. Seyyathāpi, mahārāja, yāni kānici jaṅgalānaṃ [jaṅgamānaṃ (sī. pī.)] pāṇānaṃ padajātāni, sabbāni tāni hatthipade samodhānaṃ gacchanti, hatthipadaṃ tesaṃ aggamakkhāyati – yadidaṃ mahantattena; evameva kho, mahārāja, appamādo eko dhammo, yo ubho  atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti. Idamavoca…pe…"
NULL,p167,1502,100,gatha1,,"‘‘Āyuṃ arogiyaṃ vaṇṇaṃ, saggaṃ uccākulīnataṃ;"
NULL,p167,1503,100,gathalast,,"Ratiyo patthayantena, uḷārā aparāparā."
NULL,p167,1504,100,gatha1,,"‘‘Appamādaṃ pasaṃsanti, puññakiriyāsu paṇḍitā;"
NULL,p167,1505,100,gathalast,,"Appamatto ubho atthe, adhiggaṇhāti paṇḍito."
NULL,p167,1506,100,gatha1,,"‘‘Diṭṭhe  dhamme ca yo attho, yo cattho samparāyiko;"
NULL,p167,1507,100,gathalast,,"Atthābhisamayā dhīro, paṇḍitoti pavuccatī’’ti."
NULL,p167,1508,4,subhead,"8. Kalyāṇamittasuttaṃ","8. Kalyāṇamittasuttaṃ"
NULL,p167,1509,100,bodytext,,"129. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘svākkhāto bhagavatā dhammo, so ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassā’’’ti."
NULL,p167,1510,100,bodytext,,"‘‘Evametaṃ, mahārāja, evametaṃ, mahārāja! Svākkhāto, mahārāja, mayā dhammo. So ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassāti."
NULL,p167,1511,100,bodytext,,"‘‘Ekamidāhaṃ, mahārāja, samayaṃ sakkesu viharāmi nagarakaṃ nāma sakyānaṃ nigamo. Atha kho, mahārāja, ānando bhikkhu yenāhaṃ tenupasaṅkami; upasaṅkamitvā maṃ abhivādetvā ekamantaṃ nisīdi. Ekamantaṃ nisinno kho, mahārāja, ānando bhikkhu maṃ etadavoca – ‘upaḍḍhamidaṃ, bhante, brahmacariyassa – yadidaṃ kalyāṇamittatā kalyāṇasahāyatā kalyāṇasampavaṅkatā’’’ti."
NULL,p167,1512,100,bodytext,,"‘‘Evaṃ vuttāhaṃ, mahārāja, ānandaṃ bhikkhuṃ etadavocaṃ – ‘mā hevaṃ, ānanda, mā hevaṃ, ānanda! Sakalameva hidaṃ, ānanda, brahmacariyaṃ – yadidaṃ kalyāṇamittatā  kalyāṇasahāyatā kalyāṇasampavaṅkatā. Kalyāṇamittassetaṃ, ānanda, bhikkhuno pāṭikaṅkhaṃ kalyāṇasahāyassa kalyāṇasampavaṅkassa ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati’’’."
NULL,p167,1513,100,bodytext,,"‘‘Kathañca, ānanda, bhikkhu kalyāṇamitto kalyāṇasahāyo kalyāṇasampavaṅko  ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti? Idhānanda, bhikkhu sammādiṭṭhiṃ bhāveti  vivekanissitaṃ virāganissitaṃ nirodhanissitaṃ vossaggapariṇāmiṃ, sammāsaṅkappaṃ bhāveti…pe… sammāvācaṃ bhāveti…pe… sammākammantaṃ bhāveti…pe… sammāājīvaṃ bhāveti…pe… sammāvāyāmaṃ bhāveti…pe… sammāsatiṃ bhāveti…pe… sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. Evaṃ kho, ānanda, bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti. Tadamināpetaṃ, ānanda, pariyāyena veditabbaṃ yathā sakalamevidaṃ brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti."
NULL,p167,1514,100,bodytext,,"‘‘Mamañhi, ānanda, kalyāṇamittaṃ āgamma jātidhammā sattā jātiyā parimuccanti, jarādhammā sattā jarāya parimuccanti, byādhidhammā sattā byādhito parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. Iminā kho etaṃ, ānanda, pariyāyena veditabbaṃ yathā sakalamevidaṃ  brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti."
NULL,p167,1515,100,bodytext,,"‘‘Tasmātiha te, mahārāja, evaṃ sikkhitabbaṃ – ‘kalyāṇamitto bhavissāmi kalyāṇasahāyo kalyāṇasampavaṅko’ti. Evañhi te, mahārāja, sikkhitabbaṃ."
NULL,p167,1516,100,bodytext,,"‘‘Kalyāṇamittassa te, mahārāja, kalyāṇasahāyassa kalyāṇasampavaṅkassa ayaṃ eko  dhammo upanissāya vihātabbo – appamādo kusalesu dhammesu."
NULL,p167,1517,100,bodytext,,"‘‘Appamattassa te, mahārāja, viharato appamādaṃ upanissāya, itthāgārassa anuyantassa evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti."
NULL,p167,1518,100,bodytext,,"‘‘Appamattassa  te, mahārāja, viharato appamādaṃ upanissāya, khattiyānampi anuyantānaṃ evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti."
NULL,p167,1519,100,bodytext,,"‘‘Appamattassa te, mahārāja, viharato appamādaṃ upanissāya, balakāyassapi evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti."
NULL,p167,1520,100,bodytext,,"‘‘Appamattassa te, mahārāja, viharato appamādaṃ upanissāya, negamajānapadassapi evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti?"
NULL,p167,1521,100,bodytext,,"‘‘Appamattassa te, mahārāja, viharato appamādaṃ upanissāya, attāpi gutto rakkhito bhavissati – itthāgārampi guttaṃ rakkhitaṃ bhavissati, kosakoṭṭhāgārampi guttaṃ rakkhitaṃ bhavissatī’’ti. Idamavoca…pe…"
NULL,p167,1522,100,gatha1,,"‘‘Bhoge  patthayamānena, uḷāre aparāpare;"
NULL,p167,1523,100,gathalast,,"Appamādaṃ pasaṃsanti, puññakiriyāsu paṇḍitā."
NULL,p167,1524,100,gatha1,,"‘‘Appamatto ubho atthe, adhiggaṇhāti paṇḍito;"
NULL,p167,1525,100,gatha2,,"Diṭṭhe  dhamme ca yo attho, yo cattho samparāyiko;"
NULL,p167,1526,100,gathalast,,"Atthābhisamayā dhīro, paṇḍitoti pavuccatī’’ti."
NULL,p167,1527,4,subhead,"9. Paṭhamaaputtakasuttaṃ","9. Paṭhamaaputtakasuttaṃ"
NULL,p167,1528,100,bodytext,,"130. Sāvatthinidānaṃ. Atha kho rājā pasenadi kosalo divā divassa yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?"
NULL,p167,1529,100,bodytext,,"‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Asīti, bhante, satasahassāni hiraññasseva, ko pana  vādo rūpiyassa! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti."
NULL,p167,1530,100,bodytext,,"‘‘Evametaṃ, mahārāja, evametaṃ, mahārāja! Asappuriso kho, mahārāja, uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise  sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne [aparibhuñjamāno (sabbattha)] rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te [evaṃ sante (sī. pī.)], mahārāja, bhogā sammā aparibhuñjiyamānā parikkhayaṃ gacchanti, no paribhogaṃ."
NULL,p167,1531,100,bodytext,,"‘‘Seyyathāpi, mahārāja, amanussaṭṭhāne pokkharaṇī acchodakā sītodakā sātodakā setodakā supatitthā ramaṇīyā. Taṃ jano neva hareyya na piveyya na nahāyeyya na yathāpaccayaṃ vā kareyya. Evañhi taṃ, mahārāja, udakaṃ sammā aparibhuñjiyamānaṃ [aparibhuñjamānaṃ (syā. kaṃ.)] parikkhayaṃ gaccheyya, no paribhogaṃ. Evameva kho, mahārāja, asappuriso uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te [evaṃ sante (sī. pī.)], mahārāja, bhogā sammā aparibhuñjiyamānā parikkhayaṃ gacchanti, no paribhogaṃ."
NULL,p167,1532,100,bodytext,,"‘‘Sappuriso ca kho, mahārāja, uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ  sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhayaṃ."
NULL,p167,1533,100,bodytext,,"‘‘Seyyathāpi, mahārāja, gāmassa vā nigamassa vā avidūre pokkharaṇī acchodakā sītodakā sātodakā setodakā supatitthā ramaṇīyā. Tañca udakaṃ jano hareyyapi piveyyapi nahāyeyyapi yathāpaccayampi kareyya. Evañhi taṃ, mahārāja, udakaṃ sammā paribhuñjiyamānaṃ paribhogaṃ gaccheyya, no parikkhayaṃ. Evameva kho, mahārāja, sappuriso uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhaya’’nti."
NULL,p167,1534,100,gatha1,,"‘‘Amanussaṭṭhāne  udakaṃva sītaṃ,"
NULL,p167,1535,100,gatha2,,"Tadapeyyamānaṃ parisosameti;"
NULL,p167,1536,100,gatha3,,"Evaṃ dhanaṃ kāpuriso labhitvā,"
NULL,p167,1537,100,gathalast,,"Nevattanā bhuñjati no dadāti."
NULL,p167,1538,100,gatha1,,"Dhīro ca viññū adhigamma bhoge,"
NULL,p167,1539,100,gatha2,,"So bhuñjati kiccakaro ca hoti;"
NULL,p167,1540,100,gatha3,,"So ñātisaṅghaṃ nisabho bharitvā,"
NULL,p167,1541,100,gathalast,,"Anindito saggamupeti ṭhāna’’nti."
NULL,p167,1542,4,subhead,"10. Dutiyaaputtakasuttaṃ","10. Dutiyaaputtakasuttaṃ"
NULL,p167,1543,100,bodytext,,"131. Atha  kho rājā pasenadi kosalo divā divassa yena bhagavā tenupasaṅkami; upasaṅkamitvā  ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?"
NULL,p167,1544,100,bodytext,,"‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Sataṃ, bhante, satasahassāni hiraññasseva, ko pana vādo rūpiyassa! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti."
NULL,p167,1545,100,bodytext,,"‘‘Evametaṃ, mahārāja, evametaṃ, mahārāja! Bhūtapubbaṃ so, mahārāja, seṭṭhi gahapati taggarasikhiṃ nāma paccekasambuddhaṃ piṇḍapātena paṭipādesi. ‘Detha samaṇassa piṇḍa’nti vatvā uṭṭhāyāsanā pakkāmi. Datvā ca pana pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti. Bhātu ca pana ekaputtakaṃ sāpateyyassa kāraṇā jīvitā voropesi."
NULL,p167,1546,100,bodytext,,"‘‘Yaṃ kho so, mahārāja, seṭṭhi gahapati taggarasikhiṃ paccekasambuddhaṃ piṇḍapātena paṭipādesi, tassa kammassa vipākena sattakkhattuṃ sugatiṃ saggaṃ lokaṃ upapajji. Tasseva  kammassa vipākāvasesena imissāyeva sāvatthiyā  sattakkhattuṃ seṭṭhittaṃ kāresi. Yaṃ kho so, mahārāja, seṭṭhi gahapati datvā pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti, tassa kammassa vipākena nāssuḷārāya bhattabhogāya cittaṃ namati, nāssuḷārāya vatthabhogāya cittaṃ namati, nāssuḷārāya yānabhogāya cittaṃ namati, nāssuḷārānaṃ pañcannaṃ kāmaguṇānaṃ bhogāya cittaṃ namati. Yaṃ kho so, mahārāja, seṭṭhi gahapati bhātu ca pana ekaputtakaṃ sāpateyyassa kāraṇā jīvitā voropesi, tassa kammassa vipākena bahūni vassāni bahūni vassasatāni bahūni vassasahassāni bahūni vassasatasahassāni niraye paccittha. Tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ paveseti. Tassa kho, mahārāja, seṭṭhissa gahapatissa purāṇañca puññaṃ parikkhīṇaṃ, navañca puññaṃ anupacitaṃ. Ajja pana, mahārāja, seṭṭhi gahapati mahāroruve niraye paccatī’’ti. ‘‘Evaṃ, bhante, seṭṭhi gahapati mahāroruvaṃ nirayaṃ upapanno’’ti. ‘‘Evaṃ, mahārāja, seṭṭhi gahapati mahāroruvaṃ nirayaṃ upapanno’’ti. Idamavoca…pe…."
NULL,p167,1547,100,gatha1,,"‘‘Dhaññaṃ dhanaṃ rajataṃ jātarūpaṃ, pariggahaṃ vāpi yadatthi kiñci;"
NULL,p167,1548,100,gathalast,,"Dāsā kammakarā pessā, ye cassa anujīvino."
NULL,p167,1549,100,gatha1,,"‘‘Sabbaṃ  nādāya gantabbaṃ, sabbaṃ nikkhippagāminaṃ [nikkhīpagāminaṃ (syā. kaṃ. ka.)];"
NULL,p167,1550,100,gathalast,,"Yañca karoti kāyena, vācāya uda cetasā."
NULL,p167,1551,100,gatha1,,"‘‘Tañhi tassa sakaṃ hoti, tañca ādāya gacchati;"
NULL,p167,1552,100,gathalast,,"Tañcassa anugaṃ hoti, chāyāva anapāyinī."
NULL,p167,1553,100,gatha1,,"‘‘Tasmā kareyya kalyāṇaṃ, nicayaṃ samparāyikaṃ;"
NULL,p167,1554,100,gathalast,,"Puññāni paralokasmiṃ, patiṭṭhā honti pāṇina’’ntntti."
NULL,p167,1555,100,centered,,"Dutiyo vaggo."
NULL,p167,1556,100,bodytext,,"Tassuddānaṃ –"
NULL,p167,1557,100,gatha1,,"Jaṭilā pañca rājāno, doṇapākakurena ca;"
NULL,p167,1558,100,gatha2,,"Saṅgāmena dve vuttāni, mallikā [dhītarā (bahūsu)] dve appamādena ca;"
NULL,p167,1559,100,gathalast,,"Aputtakena dve vuttā, vaggo tena pavuccatīti."
NULL,p167,1560,3,title,"3. Tatiyavaggo","3. Tatiyavaggo"
NULL,p167,1561,4,subhead,"1. Puggalasuttaṃ","1. Puggalasuttaṃ"
NULL,p167,1562,100,bodytext,,"132. Sāvatthinidānaṃ. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘cattārome, mahārāja, puggalā santo saṃvijjamānā lokasmiṃ. Katame cattāro? Tamotamaparāyano, tamojotiparāyano, jotitamaparāyano, jotijotiparāyano’’."
NULL,p167,1563,100,bodytext,,"‘‘Kathañca, mahārāja puggalo tamotamaparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule [veṇakule (sī. syā. kaṃ. pī.)] vā nesādakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. So ca hoti dubbaṇṇo duddasiko okoṭimako bavhābādho [bahvābādho (ka.)] kāṇo vā kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati."
NULL,p167,1564,100,bodytext,,"‘‘Seyyathāpi, mahārāja, puriso andhakārā vā andhakāraṃ gaccheyya, tamā vā tamaṃ gaccheyya, lohitamalā vā lohitamalaṃ gaccheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamotamaparāyano hoti."
NULL,p167,1565,100,bodytext,,"‘‘Kathañca, mahārāja, puggalo tamojotiparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule vā nesādakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. So ca kho hoti dubbaṇṇo duddasiko  okoṭimako bavhābādho, kāṇo vā  kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati."
NULL,p167,1566,100,bodytext,,"‘‘Seyyathāpi, mahārāja, puriso pathaviyā vā pallaṅkaṃ āroheyya, pallaṅkā vā assapiṭṭhiṃ āroheyya, assapiṭṭhiyā vā hatthikkhandhaṃ āroheyya, hatthikkhandhā vā pāsādaṃ āroheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamojotiparāyano hoti."
NULL,p167,1567,100,bodytext,,"‘‘Kathañca, mahārāja, puggalo jotitamaparāyano hoti? Idha, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule vā, aḍḍhe mahaddhane mahābhoge pahūtajātarūparajate  pahūtavittūpakaraṇe pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati."
NULL,p167,1568,100,bodytext,,"‘‘Seyyathāpi, mahārāja, puriso pāsādā vā hatthikkhandhaṃ oroheyya, hatthikkhandhā vā assapiṭṭhiṃ oroheyya, assapiṭṭhiyā vā pallaṅkaṃ oroheyya, pallaṅkā vā pathaviṃ oroheyya, pathaviyā vā andhakāraṃ paviseyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotitamaparāyano hoti."
NULL,p167,1569,100,bodytext,,"‘‘Kathañca, mahārāja, puggalo jotijotiparāyano hoti? Idha, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule  vā, aḍḍhe mahaddhane mahābhoge pahūtajātarūparajate pahūtavittūpakaraṇe  pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati."
NULL,p167,1570,100,bodytext,,"‘‘Seyyathāpi, mahārāja, puriso pallaṅkā vā pallaṅkaṃ saṅkameyya, assapiṭṭhiyā vā assapiṭṭhiṃ saṅkameyya, hatthikkhandhā vā hatthikkhandhaṃ saṅkameyya, pāsādā vā pāsādaṃ saṅkameyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotijotiparāyano hoti. Ime  kho, mahārāja, cattāro puggalā santo saṃvijjamānā lokasmi’’nti. Idamavoca…pe…"
NULL,p167,1571,100,gatha1,,"‘‘Daliddo puriso rāja, assaddho hoti maccharī;"
NULL,p167,1572,100,gathalast,,"Kadariyo pāpasaṅkappo, micchādiṭṭhi anādaro."
NULL,p167,1573,100,gatha1,,"‘‘Samaṇe brāhmaṇe vāpi, aññe vāpi vanibbake;"
NULL,p167,1574,100,gathalast,,"Akkosati paribhāsati, natthiko hoti rosako."
NULL,p167,1575,100,gatha1,,"‘‘Dadamānaṃ nivāreti, yācamānāna bhojanaṃ;"
NULL,p167,1576,100,gatha2,,"Tādiso puriso rāja, mīyamāno janādhipa;"
NULL,p167,1577,100,gathalast,,"Upeti nirayaṃ ghoraṃ, tamotamaparāyano."
NULL,p167,1578,100,gatha1,,"‘‘Daliddo puriso rāja, saddho hoti amaccharī;"
NULL,p167,1579,100,gathalast,,"Dadāti  seṭṭhasaṅkappo, abyaggamanaso naro."
NULL,p167,1580,100,gatha1,,"‘‘Samaṇe brāhmaṇe vāpi, aññe vāpi vanibbake;"
NULL,p167,1581,100,gathalast,,"Uṭṭhāya abhivādeti, samacariyāya sikkhati."
NULL,p167,1582,100,gatha1,,"‘‘Dadamānaṃ  na vāreti [na nivāreti (sī.)], yācamānāna bhojanaṃ;"
NULL,p167,1583,100,gatha2,,"Tādiso puriso rāja, mīyamāno janādhipa;"
NULL,p167,1584,100,gathalast,,"Upeti tidivaṃ ṭhānaṃ, tamojotiparāyano."
NULL,p167,1585,100,gatha1,,"‘‘Aḍḍho  ce [aḍḍho ve (pī. ka.)] puriso rāja, assaddho hoti maccharī;"
NULL,p167,1586,100,gathalast,,"Kadariyo pāpasaṅkappo, micchādiṭṭhi anādaro."
NULL,p167,1587,100,gatha1,,"‘‘Samaṇe brāhmaṇe vāpi, aññe vāpi vanibbake;"
NULL,p167,1588,100,gathalast,,"Akkosati paribhāsati, natthiko hoti rosako."
NULL,p167,1589,100,gatha1,,"‘‘Dadamānaṃ nivāreti, yācamānāna bhojanaṃ;"
NULL,p167,1590,100,gatha2,,"Tādiso puriso rāja, mīyamāno janādhipa;"
NULL,p167,1591,100,gathalast,,"Upeti nirayaṃ ghoraṃ, jotitamaparāyano."
NULL,p167,1592,100,gatha1,,"‘‘Aḍḍho ce puriso rāja, saddho hoti amaccharī;"
NULL,p167,1593,100,gathalast,,"Dadāti seṭṭhasaṅkappo, abyaggamanaso naro."
NULL,p167,1594,100,gatha1,,"‘‘Samaṇe brāhmaṇe vāpi, aññe vāpi vanibbake;"
NULL,p167,1595,100,gathalast,,"Uṭṭhāya abhivādeti, samacariyāya sikkhati."
NULL,p167,1596,100,gatha1,,"‘‘Dadamānaṃ na vāreti, yācamānāna bhojanaṃ;"
NULL,p167,1597,100,gatha2,,"Tādiso puriso rāja, mīyamāno janādhipa;"
NULL,p167,1598,100,gathalast,,"Upeti tidivaṃ ṭhānaṃ, jotijotiparāyano’’ti."
NULL,p167,1599,4,subhead,"2. Ayyikāsuttaṃ","2. Ayyikāsuttaṃ"
NULL,p167,1600,100,bodytext,,"133. Sāvatthinidānaṃ. Ekamantaṃ nisinnaṃ kho rājānaṃ pasenadiṃ kosalaṃ bhagavā  etadavoca – ‘‘handa, kuto nu tvaṃ, mahārāja, āgacchasi divādivassā’’ti?"
NULL,p167,1601,100,bodytext,,"‘‘Ayyikā  me, bhante, kālaṅkatā jiṇṇā vuḍḍhā mahallikā addhagatā vayoanuppattā vīsavassasatikā jātiyā. Ayyikā kho pana me, bhante, piyā hoti manāpā. Hatthiratanena cepāhaṃ, bhante, labheyyaṃ ‘mā me ayyikā kālamakāsī’ti, hatthiratanampāhaṃ dadeyyaṃ – ‘mā me ayyikā kālamakāsī’ti. Assaratanena cepāhaṃ, bhante, labheyyaṃ ‘mā me ayyikā kālamakāsī’ti, assaratanampāhaṃ dadeyyaṃ – ‘mā me ayyikā kālamakāsī’ti. Gāmavarena cepāhaṃ bhante, labheyyaṃ ‘mā me ayyikā kālamakāsī’ti, gāmavarampāhaṃ dadeyyaṃ – ‘mā me ayyikā kālamakāsī’ti. Janapadapadesena [janapadena (sī. syā. pī.)] cepāhaṃ, bhante, labheyyaṃ  ‘mā me ayyikā kālamakāsī’ti, janapadapadesampāhaṃ dadeyyaṃ – ‘mā me ayyikā kālamakāsī’ti. ‘Sabbe sattā, mahārāja, maraṇadhammā maraṇapariyosānā maraṇaṃ anatītā’ti. ‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – sabbe sattā maraṇadhammā maraṇapariyosānā maraṇaṃ anatītā’’’ti."
NULL,p167,1602,100,bodytext,,"‘‘Evametaṃ, mahārāja, evametaṃ, mahārāja! Sabbe sattā maraṇadhammā  maraṇapariyosānā maraṇaṃ anatītā. Seyyathāpi, mahārāja, yāni kānici kumbhakārabhājanāni āmakāni ceva pakkāni ca sabbāni tāni bhedanadhammāni bhedanapariyosānāni bhedanaṃ anatītāni; evameva kho, mahārāja, sabbe sattā maraṇadhammā maraṇapariyosānā maraṇaṃ anatītā’’ti. Idamavoca…pe…"
NULL,p167,1603,100,gatha1,,"‘‘Sabbe sattā marissanti, maraṇantañhi jīvitaṃ;"
NULL,p167,1604,100,gatha2,,"Yathākammaṃ gamissanti, puññapāpaphalūpagā;"
NULL,p167,1605,100,gathalast,,"Nirayaṃ pāpakammantā, puññakammā ca suggatiṃ."
NULL,p167,1606,100,gatha1,,"‘‘Tasmā kareyya kalyāṇaṃ, nicayaṃ samparāyikaṃ;"
NULL,p167,1607,100,gathalast,,"Puññāni paralokasmiṃ, patiṭṭhā honti pāṇina’’nti."
NULL,p167,1608,4,subhead,"3. Lokasuttaṃ","3. Lokasuttaṃ"
NULL,p167,1609,100,bodytext,,"134. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca  – ‘‘kati nu kho, bhante, lokassa dhammā uppajjamānā uppajjanti ahitāya dukkhāya aphāsuvihārāyā’’ti? ‘‘Tayo kho, mahārāja, lokassa dhammā uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Doso  kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Moho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Ime kho, mahārāja, tayo lokassa dhammā uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…"
NULL,p167,1610,100,gatha1,,"‘‘Lobho  doso ca moho ca, purisaṃ pāpacetasaṃ;"
NULL,p167,1611,100,gathalast,,"Hiṃsanti attasambhūtā, tacasāraṃva samphala’’nti."
NULL,p167,1612,4,subhead,"4. Issattasuttaṃ","4. Issattasuttaṃ"
NULL,p167,1613,100,bodytext,,"135. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘kattha nu kho, bhante, dānaṃ dātabba’’nti? ‘‘Yattha kho, mahārāja, cittaṃ pasīdatī’’ti. ‘‘Kattha pana, bhante, dinnaṃ mahapphala’’nti? ‘‘Aññaṃ kho etaṃ, mahārāja, kattha dānaṃ dātabbaṃ, aññaṃ panetaṃ kattha dinnaṃ mahapphalanti? Sīlavato kho, mahārāja, dinnaṃ mahapphalaṃ, no tathā dussīle. Tena hi, mahārāja, taññevettha paṭipucchissāmi. Yathā, te khameyya, tathā naṃ byākareyyāsi. Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho [samūpabbūḷho (sī.), samupabbuḷho (pī.)]. Atha āgaccheyya khattiyakumāro asikkhito akatahattho akatayoggo akatūpāsano  bhīru chambhī utrāsī palāyī. Bhareyyāsi taṃ purisaṃ, attho ca te tādisena purisenā’’ti? ‘‘Nāhaṃ, bhante, bhareyyaṃ taṃ purisaṃ, na ca me attho tādisena purisenā’’ti. ‘‘Atha āgaccheyya brāhmaṇakumāro asikkhito…pe… atha āgaccheyya vessakumāro asikkhito…pe… atha āgaccheyya suddakumāro asikkhito…pe… na ca me attho tādisena purisenā’’ti."
NULL,p167,1614,100,bodytext,,"‘‘Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho. Atha āgaccheyya  khattiyakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante, taṃ purisaṃ, attho ca me tādisena purisenā’’ti. ‘‘Atha āgaccheyya brāhmaṇakumāro…pe… atha āgaccheyya vessakumāro…pe… atha āgaccheyya suddakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante, taṃ purisaṃ, attho ca me tādisena purisenā’’ti."
NULL,p167,1615,100,bodytext,,"‘‘Evameva kho, mahārāja, yasmā kasmā cepi [yasmā cepi (sī. syā. kaṃ. ka.)] kulā agārasmā anagāriyaṃ pabbajito hoti, so ca hoti pañcaṅgavippahīno pañcaṅgasamannāgato, tasmiṃ  dinnaṃ mahapphalaṃ hoti. Katamāni pañcaṅgāni pahīnāni honti? Kāmacchando pahīno hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ pahīnaṃ hoti, vicikicchā pahīnā hoti. Imāni pañcaṅgāni pahīnāni honti. Katamehi pañcahaṅgehi  samannāgato hoti? Asekkhena sīlakkhandhena samannāgato hoti, asekkhena samādhikkhandhena samannāgato hoti, asekkhena paññākkhandhena samannāgato  hoti, asekkhena vimuttikkhandhena samannāgato hoti, asekkhena vimuttiñāṇadassanakkhandhena samannāgato hoti. Imehi pañcahaṅgehi samannāgato hoti. Iti pañcaṅgavippahīne pañcaṅgasamannāgate dinnaṃ mahapphala’’nti. Idamavoca bhagavā…pe… satthā –"
NULL,p167,1616,100,gatha1,,"‘‘Issattaṃ [issatthaṃ (sī. syā. kaṃ.)] balavīriyañca [balaviriyañca (sī. syā. kaṃ. pī.)], yasmiṃ vijjetha māṇave;"
NULL,p167,1617,100,gathalast,,"Taṃ yuddhattho bhare rājā, nāsūraṃ jātipaccayā."
NULL,p167,1618,100,gatha1,,"‘‘Tatheva khantisoraccaṃ, dhammā yasmiṃ patiṭṭhitā;"
NULL,p167,1619,100,gathalast,,"Ariyavuttiṃ medhāviṃ, hīnajaccampi pūjaye."
NULL,p167,1620,100,gatha1,,"‘‘Kāraye assame ramme, vāsayettha bahussute;"
NULL,p167,1621,100,gathalast,,"Papañca vivane kayirā, dugge saṅkamanāni ca."
NULL,p167,1622,100,gatha1,,"‘‘Annaṃ  pānaṃ khādanīyaṃ, vatthasenāsanāni ca;"
NULL,p167,1623,100,gathalast,,"Dadeyya ujubhūtesu, vippasannena cetasā."
NULL,p167,1624,100,gatha1,,"‘‘Yathā hi megho thanayaṃ, vijjumālī satakkaku;"
NULL,p167,1625,100,gathalast,,"Thalaṃ ninnañca pūreti, abhivassaṃ vasundharaṃ."
NULL,p167,1626,100,gatha1,,"‘‘Tatheva saddho sutavā, abhisaṅkhacca bhojanaṃ;"
NULL,p167,1627,100,gathalast,,"Vanibbake tappayati, annapānena paṇḍito."
NULL,p167,1628,100,gatha1,,"‘‘Āmodamāno pakireti, detha dethāti bhāsati;"
NULL,p167,1629,100,gatha2,,"Taṃ  hissa gajjitaṃ hoti, devasseva pavassato;"
NULL,p167,1630,100,gathalast,,"Sā puññadhārā vipulā, dātāraṃ abhivassatī’’ti."
NULL,p167,1631,4,subhead,"5. Pabbatūpamasuttaṃ","5. Pabbatūpamasuttaṃ"
NULL,p167,1632,100,bodytext,,"136. Sāvatthinidānaṃ. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti? ‘‘Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ rājakaraṇīyāni bhavanti, tesu khvāhaṃ, etarahi ussukkamāpanno’’ti."
NULL,p167,1633,100,bodytext,,"‘‘Taṃ kiṃ maññasi, mahārāja, idha te puriso āgaccheyya  puratthimāya disāya saddhāyiko paccayiko. So taṃ upasaṅkamitvā evaṃ vadeyya – ‘yagghe, mahārāja, jāneyyāsi, ahaṃ āgacchāmi puratthimāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ, taṃ karohī’ti. Atha dutiyo puriso āgaccheyya pacchimāya disāya…pe… atha tatiyo puriso āgaccheyya uttarāya disāya…pe… atha catuttho puriso āgaccheyya dakkhiṇāya disāya saddhāyiko paccayiko. So taṃ  upasaṅkamitvā evaṃ vadeyya – ‘yagghe mahārāja, jāneyyāsi, ahaṃ āgacchāmi  dakkhiṇāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ taṃ karohī’ti. Evarūpe te, mahārāja, mahati mahabbhaye samuppanne dāruṇe manussakkhaye [manussakāye (ka.)] dullabhe manussatte kimassa karaṇīya’’nti?"
NULL,p167,1634,100,bodytext,,"‘‘Evarūpe me, bhante, mahati mahabbhaye samuppanne dāruṇe manussakkhaye dullabhe manussatte kimassa karaṇīyaṃ aññatra dhammacariyāya aññatra samacariyāya aññatra kusalakiriyāya aññatra puññakiriyāyā’’ti?"
NULL,p167,1635,100,bodytext,,"‘‘Ārocemi kho te, mahārāja, paṭivedemi kho te, mahārāja, adhivattati kho taṃ, mahārāja, jarāmaraṇaṃ. Adhivattamāne ce te, mahārāja, jarāmaraṇe kimassa karaṇīya’’nti? ‘‘Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāya? Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ  kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ hatthiyuddhāni bhavanti; tesampi, bhante, hatthiyuddhānaṃ natthi gati natthi visayo adhivattamāne jarāmaraṇe. Yānipi tāni, bhante, raññaṃ khattiyānaṃ muddhāvasittānaṃ…pe… ajjhāvasantānaṃ assayuddhāni bhavanti…pe… rathayuddhāni bhavanti  …pe… pattiyuddhāni bhavanti; tesampi, bhante, pattiyuddhānaṃ natthi gati natthi visayo adhivattamāne jarāmaraṇe. Santi kho pana, bhante, imasmiṃ rājakule mantino mahāmattā, ye pahonti [yesaṃ honti (ka.)] āgate paccatthike mantehi bhedayituṃ. Tesampi, bhante, mantayuddhānaṃ natthi gati natthi visayo adhivattamāne jarāmaraṇe. Saṃvijjati kho pana, bhante, imasmiṃ rājakule pahūtaṃ hiraññasuvaṇṇaṃ bhūmigatañceva vehāsaṭṭhañca, yena mayaṃ pahoma āgate paccatthike dhanena upalāpetuṃ. Tesampi, bhante, dhanayuddhānaṃ natthi gati natthi visayo adhivattamāne jarāmaraṇe. Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti?"
NULL,p167,1636,100,bodytext,,"‘‘Evametaṃ, mahārāja, evametaṃ, mahārāja! Adhivattamāne jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti? Idamavoca bhagavā…pe… satthā –"
NULL,p167,1637,100,gatha1,,"‘‘Yathāpi  selā vipulā, nabhaṃ āhacca pabbatā;"
NULL,p167,1638,100,gathalast,,"Samantānupariyāyeyyuṃ, nippothento catuddisā."
NULL,p167,1639,100,gatha1,,"‘‘Evaṃ jarā ca maccu ca, adhivattanti pāṇine [pāṇino (sī. syā. kaṃ. pī.)];"
NULL,p167,1640,100,gatha2,,"Khattiye brāhmaṇe vesse, sudde caṇḍālapukkuse;"
NULL,p167,1641,100,gathalast,,"Na  kiñci [na kañci (?)] parivajjeti, sabbamevābhimaddati."
NULL,p167,1642,100,gatha1,,"‘‘Na tattha hatthīnaṃ bhūmi, na rathānaṃ na pattiyā;"
NULL,p167,1643,100,gathalast,,"Na cāpi mantayuddhena, sakkā jetuṃ dhanena vā."
NULL,p167,1644,100,gatha1,,"‘‘Tasmā hi paṇḍito poso, sampassaṃ atthamattano;"
NULL,p167,1645,100,gathalast,,"Buddhe dhamme ca saṅghe ca, dhīro saddhaṃ nivesaye."
NULL,p167,1646,100,gatha1,,"‘‘Yo  dhammaṃ cari [dhammacārī (sī. syā. kaṃ. pī.)] kāyena, vācāya uda cetasā;"
NULL,p167,1647,100,gathalast,,"Idheva naṃ pasaṃsanti, pecca sagge pamodatī’’ti."
NULL,p167,1648,100,centered,,"Tatiyo vaggo."
NULL,p167,1649,100,bodytext,,"Tassuddānaṃ –"
NULL,p167,1650,100,gatha1,,"Puggalo ayyikā loko, issattaṃ [issatthaṃ (sī. syā. kaṃ.)] pabbatūpamā;"
NULL,p167,1651,100,gathalast,,"Desitaṃ buddhaseṭṭhena, imaṃ kosalapañcakanti."
NULL,p167,1652,100,centered,,"Kosalasaṃyuttaṃ samattaṃ."
NULL,p167,1653,2,chapter,"4. Mārasaṃyuttaṃ","4. Mārasaṃyuttaṃ"
NULL,p167,1654,3,title,"1. Paṭhamavaggo","1. Paṭhamavaggo"
NULL,p167,1655,4,subhead,"1. Tapokammasuttaṃ","1. Tapokammasuttaṃ"
NULL,p167,1656,100,bodytext,,"137. Evaṃ  me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘mutto vatamhi tāya dukkarakārikāya. Sādhu mutto vatamhi tāya anatthasaṃhitāya dukkarakārikāya. Sādhu vatamhi mutto bodhiṃ samajjhaga’’nti [sādhu ṭhito sato bodhiṃ samajjheganti (sī. pī.), sādhu vatamhi satto bodhisamajjhagūti (syā. kaṃ.)]."
NULL,p167,1657,100,bodytext,,"Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1658,100,gatha1,,"‘‘Tapokammā apakkamma, yena na sujjhanti māṇavā;"
NULL,p167,1659,100,gathalast,,"Asuddho maññasi suddho, suddhimaggā aparaddho’’ [suddhimaggamaparaddho (sī. syā. kaṃ. pī.)] ti."
NULL,p167,1660,100,bodytext,,"Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –"
NULL,p167,1661,100,gatha1,,"‘‘Anatthasaṃhitaṃ  ñatvā, yaṃ kiñci amaraṃ tapaṃ [aparaṃ tapaṃ (ka.)];"
NULL,p167,1662,100,gathalast,,"Sabbaṃ natthāvahaṃ hoti, phiyārittaṃva dhammani [vammani (sī.), dhammaniṃ (pī.), jammaniṃ (ka.) etthāyaṃ dhammasaddo sakkate dhanvanaṃ-saddena sadiso maruvācakoti veditabbo, yathā daḷhadhammātipadaṃ]."
NULL,p167,1663,100,gatha1,,"‘‘Sīlaṃ samādhi paññañca, maggaṃ bodhāya bhāvayaṃ;"
NULL,p167,1664,100,gathalast,,"Pattosmi paramaṃ suddhiṃ, nihato tvamasi antakā’’ti."
NULL,p167,1665,100,bodytext,,"Atha  kho māro pāpimā ‘‘jānāti maṃ bhagavā, jānāti maṃ sugato’’ti, dukkhī dummano tatthevantaradhāyīti."
NULL,p167,1666,4,subhead,"2. Hatthirājavaṇṇasuttaṃ","2. Hatthirājavaṇṇasuttaṃ"
NULL,p167,1667,100,bodytext,,"138. Evaṃ  me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ hatthirājavaṇṇaṃ abhinimminitvā yena bhagavā tenupasaṅkami. Seyyathāpi nāma mahāariṭṭhako maṇi, evamassa sīsaṃ hoti. Seyyathāpi nāma suddhaṃ rūpiyaṃ, evamassa dantā honti. Seyyathāpi nāma mahatī naṅgalīsā [naṅgalasīsā (pī. ka.)], evamassa soṇḍo hoti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –"
NULL,p167,1668,100,gatha1,,"‘‘Saṃsaraṃ dīghamaddhānaṃ, vaṇṇaṃ katvā subhāsubhaṃ;"
NULL,p167,1669,100,gathalast,,"Alaṃ te tena pāpima, nihato tvamasi antakā’’ti."
NULL,p167,1670,100,bodytext,,"Atha  kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1671,4,subhead,"3. Subhasuttaṃ","3. Subhasuttaṃ"
NULL,p167,1672,100,bodytext,,"139. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā, bhagavato bhayaṃ chambhitattaṃ lomahaṃsaṃ uppādetukāmo, yena bhagavā tenupasaṅkami; upasaṅkamitvā bhagavato avidūre uccāvacā vaṇṇanibhā upadaṃseti, subhā ceva asubhā ca. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –"
NULL,p167,1673,100,gatha1,,"‘‘Saṃsaraṃ  dīghamaddhānaṃ, vaṇṇaṃ katvā subhāsubhaṃ;"
NULL,p167,1674,100,gathalast,,"Alaṃ te tena pāpima, nihato tvamasi antaka."
NULL,p167,1675,100,gatha1,,"‘‘Ye  ca kāyena vācāya, manasā ca susaṃvutā;"
NULL,p167,1676,100,gathalast,,"Na te māravasānugā, na te mārassa baddhagū’’ [baddhabhū (ka.), paccagū (sī. syā. kaṃ. pī.)] ti."
NULL,p167,1677,100,bodytext,,"Atha kho māro…pe… tatthevantaradhāyīti."
NULL,p167,1678,4,subhead,"4. Paṭhamamārapāsasuttaṃ","4. Paṭhamamārapāsasuttaṃ"
NULL,p167,1679,100,bodytext,,"140. Evaṃ  me sutaṃ – ekaṃ samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti  te bhikkhū bhagavato paccassosuṃ. Bhagavā etadavoca –"
NULL,p167,1680,100,bodytext,,"‘‘Mayhaṃ kho, bhikkhave, yoniso manasikārā yoniso sammappadhānā anuttarā vimutti anuppattā, anuttarā vimutti sacchikatā. Tumhepi, bhikkhave, yoniso manasikārā yoniso sammappadhānā anuttaraṃ vimuttiṃ anupāpuṇātha, anuttaraṃ vimuttiṃ sacchikarothā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1681,100,gatha1,,"‘‘Baddhosi mārapāsena, ye dibbā ye ca mānusā;"
NULL,p167,1682,100,gathalast,,"Mārabandhanabaddhosi, na me samaṇa mokkhasī’’ti."
NULL,p167,1683,100,gatha1,,"‘‘Muttāhaṃ [muttohaṃ (sī. syā. kaṃ. pī.)] mārapāsena, ye dibbā ye ca mānusā;"
NULL,p167,1684,100,gathalast,,"Mārabandhanamuttomhi, nihato tvamasi antakā’’ti."
NULL,p167,1685,100,bodytext,,"Atha kho māro pāpimā…pe… tatthevantaradhāyīti."
NULL,p167,1686,4,subhead,"5. Dutiyamārapāsasuttaṃ","5. Dutiyamārapāsasuttaṃ"
NULL,p167,1687,100,bodytext,,"141. Ekaṃ  samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,1688,100,bodytext,,"‘‘Muttāhaṃ, bhikkhave, sabbapāsehi ye dibbā ye ca mānusā. Tumhepi, bhikkhave, muttā sabbapāsehi ye dibbā ye ca mānusā. Caratha, bhikkhave, cārikaṃ bahujanahitāya bahujanasukhāya lokānukampāya atthāya hitāya  sukhāya devamanussānaṃ. Mā ekena dve agamittha. Desetha, bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ  kevalaparipuṇṇaṃ parisuddhaṃ brahmacariyaṃ pakāsetha. Santi sattā apparajakkhajātikā, assavanatā dhammassa  parihāyanti. Bhavissanti dhammassa aññātāro. Ahampi, bhikkhave, yena uruvelā senānigamo tenupasaṅkamissāmi dhammadesanāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1689,100,gatha1,,"‘‘Baddhosi sabbapāsehi, ye dibbā ye ca mānusā;"
NULL,p167,1690,100,gathalast,,"Mahābandhanabaddhosi, na me samaṇa mokkhasī’’ti."
NULL,p167,1691,100,gatha1,,"‘‘Muttāhaṃ sabbapāsehi, ye dibbā ye ca mānusā;"
NULL,p167,1692,100,gathalast,,"Mahābandhanamuttomhi, nihato tvamasi antakā’’ti."
NULL,p167,1693,100,bodytext,,"Atha kho māro pāpimā…pe… tatthevantaradhāyīti."
NULL,p167,1694,4,subhead,"6. Sappasuttaṃ","6. Sappasuttaṃ"
NULL,p167,1695,100,bodytext,,"142. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati."
NULL,p167,1696,100,bodytext,,"Atha  kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ sapparājavaṇṇaṃ abhinimminitvā yena bhagavā tenupasaṅkami. Seyyathāpi nāma mahatī ekarukkhikā nāvā, evamassa kāyo hoti. Seyyathāpi nāma mahantaṃ soṇḍikākiḷañjaṃ, evamassa phaṇo hoti. Seyyathāpi nāma mahatī kosalikā kaṃsapāti, evamassa akkhīni bhavanti. Seyyathāpi nāma deve gaḷagaḷāyante vijjullatā niccharanti, evamassa mukhato jivhā niccharati. Seyyathāpi nāma kammāragaggariyā dhamamānāya saddo hoti, evamassa assāsapassāsānaṃ saddo hoti."
NULL,p167,1697,100,bodytext,,"Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –"
NULL,p167,1698,100,gatha1,,"‘‘Yo suññagehāni sevati,"
NULL,p167,1699,100,gatha2,,"Seyyo so muni attasaññato;"
NULL,p167,1700,100,gatha3,,"Vossajja careyya tattha so,"
NULL,p167,1701,100,gathalast,,"Patirūpañhi tathāvidhassa taṃ."
NULL,p167,1702,100,gatha1,,"‘‘Carakā  bahū bheravā bahū,"
NULL,p167,1703,100,gatha2,,"Atho ḍaṃsasarīsapā [ḍaṃsa siriṃsapā (sī. syā. kaṃ. pī.)] bahū;"
NULL,p167,1704,100,gatha3,,"Lomampi  na tattha iñjaye,"
NULL,p167,1705,100,gathalast,,"Suññāgāragato mahāmuni."
NULL,p167,1706,100,gatha1,,"‘‘Nabhaṃ  phaleyya pathavī caleyya,"
NULL,p167,1707,100,gatha2,,"Sabbepi pāṇā uda santaseyyuṃ;"
NULL,p167,1708,100,gatha3,,"Sallampi ce urasi pakappayeyyuṃ,"
NULL,p167,1709,100,gathalast,,"Upadhīsu tāṇaṃ na karonti buddhā’’ti."
NULL,p167,1710,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1711,4,subhead,"7. Supatisuttaṃ","7. Supatisuttaṃ"
NULL,p167,1712,100,bodytext,,"143. Ekaṃ  samayaṃ bhagavā rājagahe viharati veḷuvane kalandakanivāpe. Atha kho bhagavā bahudevarattiṃ abbhokāse caṅkamitvā rattiyā paccūsasamayaṃ pāde pakkhāletvā vihāraṃ pavisitvā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasi karitvā. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1713,100,gatha1,,"‘‘Kiṃ soppasi kiṃ nu soppasi,"
NULL,p167,1714,100,gatha2,,"Kimidaṃ soppasi dubbhago [dubbhato (syā. kaṃ.), dubbhayo (pī.)] viya;"
NULL,p167,1715,100,gatha3,,"Suññamagāranti soppasi,"
NULL,p167,1716,100,gathalast,,"Kimidaṃ soppasi sūriye uggate’’ti."
NULL,p167,1717,100,gatha1,,"‘‘Yassa  jālinī visattikā,"
NULL,p167,1718,100,gatha2,,"Taṇhā natthi kuhiñci netave;"
NULL,p167,1719,100,gatha3,,"Sabbūpadhiparikkhayā buddho,"
NULL,p167,1720,100,gathalast,,"Soppati kiṃ tavettha mārā’’ti."
NULL,p167,1721,100,bodytext,,"Atha kho māro pāpimā…pe… tatthevantaradhāyīti."
NULL,p167,1722,4,subhead,"8. Nandatisuttaṃ","8. Nandatisuttaṃ"
NULL,p167,1723,100,bodytext,,"144. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho māro pāpimā yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –"
NULL,p167,1724,100,gatha1,,"‘‘Nandati puttehi puttimā, gomā gobhi tatheva nandati;"
NULL,p167,1725,100,gathalast,,"Upadhīhi  narassa nandanā, na hi so nandati yo nirūpadhī’’ti."
NULL,p167,1726,100,gatha1,,"‘‘Socati  puttehi puttimā, gomā gobhi tatheva socati;"
NULL,p167,1727,100,gathalast,,"Upadhīhi narassa socanā, na hi so socati yo nirūpadhī’’ti."
NULL,p167,1728,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1729,4,subhead,"9. Paṭhamaāyusuttaṃ","9. Paṭhamaāyusuttaṃ"
NULL,p167,1730,100,bodytext,,"145. Evaṃ  me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,1731,100,bodytext,,"‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti."
NULL,p167,1732,100,bodytext,,"Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1733,100,gatha1,,"‘‘Dīghamāyu manussānaṃ, na naṃ hīḷe suporiso;"
NULL,p167,1734,100,gathalast,,"Careyya khīramattova, natthi maccussa āgamo’’ti."
NULL,p167,1735,100,gatha1,,"‘‘Appamāyu manussānaṃ, hīḷeyya naṃ suporiso;"
NULL,p167,1736,100,gathalast,,"Careyyādittasīsova, natthi maccussa nāgamo’’ti."
NULL,p167,1737,100,bodytext,,"Atha kho māro…pe… tatthevantaradhāyīti."
NULL,p167,1738,4,subhead,"10. Dutiyaāyusuttaṃ","10. Dutiyaāyusuttaṃ"
NULL,p167,1739,100,bodytext,,"146. Evaṃ  me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā…pe… etadavoca –"
NULL,p167,1740,100,bodytext,,"‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti."
NULL,p167,1741,100,bodytext,,"Atha kho māro pāpimā yena bhagavā tenupasaṅkami; upasaṅkamitvā  bhagavantaṃ gāthāya ajjhabhāsi –"
NULL,p167,1742,100,gatha1,,"‘‘Nāccayanti  ahorattā, jīvitaṃ nūparujjhati;"
NULL,p167,1743,100,gathalast,,"Āyu anupariyāyati, maccānaṃ nemīva rathakubbara’’nti."
NULL,p167,1744,100,gatha1,,"‘‘Accayanti ahorattā, jīvitaṃ uparujjhati;"
NULL,p167,1745,100,gathalast,,"Āyu khīyati maccānaṃ, kunnadīnaṃva odaka’’nti."
NULL,p167,1746,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1747,100,centered,,"Paṭhamo vaggo."
NULL,p167,1748,100,bodytext,,"Tassuddānaṃ –"
NULL,p167,1749,100,gatha1,,"Tapokammañca nāgo ca, subhaṃ pāsena te duve;"
NULL,p167,1750,100,gathalast,,"Sappo supati nandanaṃ, āyunā apare duveti."
NULL,p167,1751,3,title,"2. Dutiyavaggo","2. Dutiyavaggo"
NULL,p167,1752,4,subhead,"1. Pāsāṇasuttaṃ","1. Pāsāṇasuttaṃ"
NULL,p167,1753,100,bodytext,,"147. Ekaṃ  samayaṃ bhagavā rājagahe viharati gijjhakūṭe pabbate. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo yena bhagavā  tenupasaṅkami; upasaṅkamitvā bhagavato avidūre mahante pāsāṇe padālesi."
NULL,p167,1754,100,bodytext,,"Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –"
NULL,p167,1755,100,gatha1,,"‘‘Sacepi kevalaṃ sabbaṃ, gijjhakūṭaṃ calessasi [gaḷeyyasi (syā. kaṃ.), caleyyāsi (ka.)];"
NULL,p167,1756,100,gathalast,,"Neva sammāvimuttānaṃ, buddhānaṃ atthi iñjita’’ntntti."
NULL,p167,1757,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1758,4,subhead,"2. Kinnusīhasuttaṃ","2. Kinnusīhasuttaṃ"
NULL,p167,1759,100,bodytext,,"148. Ekaṃ samayaṃ bhagavā sāvatthiyaṃ viharati jetavane anāthapiṇḍikassa  ārāme. Tena kho pana samayena bhagavā mahatiyā parisāya parivuto dhammaṃ deseti."
NULL,p167,1760,100,bodytext,,"Atha  kho mārassa pāpimato etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1761,100,gatha1,,"‘‘Kinnu  sīhova nadasi, parisāyaṃ visārado;"
NULL,p167,1762,100,gathalast,,"Paṭimallo hi te atthi, vijitāvī nu maññasī’’ti."
NULL,p167,1763,100,gatha1,,"‘‘Nadanti ve mahāvīrā, parisāsu visāradā;"
NULL,p167,1764,100,gathalast,,"Tathāgatā balappattā, tiṇṇā loke visattika’’nti."
NULL,p167,1765,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1766,4,subhead,"3. Sakalikasuttaṃ","3. Sakalikasuttaṃ"
NULL,p167,1767,100,bodytext,,"149. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ migadāye. Tena kho pana samayena bhagavato pādo sakalikāya  khato hoti, bhusā sudaṃ bhagavato vedanā vattanti sārīrikā dukkhā tibbā kharā kaṭukā asātā amanāpā. Tā sudaṃ bhagavā sato sampajāno adhivāseti avihaññamāno. Atha kho bhagavā catugguṇaṃ saṅghāṭiṃ paññapetvā dakkhiṇena passena sīhaseyyaṃ kappesi  pāde pādaṃ accādhāya sato sampajāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1768,100,gatha1,,"‘‘Mandiyā nu kho sesi udāhu kāveyyamatto,"
NULL,p167,1769,100,gatha2,,"Atthā nu te sampacurā na santi;"
NULL,p167,1770,100,gatha3,,"Eko vivitte sayanāsanamhi,"
NULL,p167,1771,100,gathalast,,"Niddāmukho kimidaṃ soppase vā’’ti."
NULL,p167,1772,100,gatha1,,"‘‘Na mandiyā sayāmi nāpi kāveyyamatto,"
NULL,p167,1773,100,gatha2,,"Atthaṃ sameccāhamapetasoko;"
NULL,p167,1774,100,gatha3,,"Eko vivitte sayanāsanamhi,"
NULL,p167,1775,100,gathalast,,"Sayāmahaṃ sabbabhūtānukampī."
NULL,p167,1776,100,gatha1,,"‘‘Yesampi sallaṃ urasi paviṭṭhaṃ,"
NULL,p167,1777,100,gatha2,,"Muhuṃ muhuṃ hadayaṃ vedhamānaṃ;"
NULL,p167,1778,100,gatha3,,"Tepīdha  soppaṃ labhare sasallā,"
NULL,p167,1779,100,gathalast,,"Tasmā  ahaṃ na supe vītasallo."
NULL,p167,1780,100,gatha1,,"‘‘Jaggaṃ na saṅke napi bhemi sottuṃ,"
NULL,p167,1781,100,gatha2,,"Rattindivā nānutapanti māmaṃ;"
NULL,p167,1782,100,gatha3,,"Hāniṃ na passāmi kuhiñci loke,"
NULL,p167,1783,100,gathalast,,"Tasmā supe sabbabhūtānukampī’’ti."
NULL,p167,1784,100,bodytext,,"Atha  kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1785,4,subhead,"4. Patirūpasuttaṃ","4. Patirūpasuttaṃ"
NULL,p167,1786,100,bodytext,,"150. Ekaṃ samayaṃ bhagavā kosalesu viharati ekasālāyaṃ brāhmaṇagāme. Tena kho pana samayena bhagavā mahatiyā gihiparisāya parivuto dhammaṃ deseti."
NULL,p167,1787,100,bodytext,,"Atha  kho mārassa pāpimato etadahosi – ‘‘ayaṃ kho samaṇo gotamo mahatiyā gihiparisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1788,100,gatha1,,"‘‘Netaṃ tava patirūpaṃ, yadaññamanusāsasi;"
NULL,p167,1789,100,gathalast,,"Anurodhavirodhesu, mā sajjittho tadācara’’nti."
NULL,p167,1790,100,gatha1,,"‘‘Hitānukampī sambuddho, yadaññamanusāsati;"
NULL,p167,1791,100,gathalast,,"Anurodhavirodhehi, vippamutto tathāgato’’ti."
NULL,p167,1792,100,bodytext,,"Atha  kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1793,4,subhead,"5. Mānasasuttaṃ","5. Mānasasuttaṃ"
NULL,p167,1794,100,bodytext,,"151. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha  kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1795,100,gatha1,,"‘‘Antalikkhacaro pāso, yvāyaṃ carati mānaso;"
NULL,p167,1796,100,gathalast,,"Tena taṃ bādhayissāmi, na me samaṇa mokkhasī’’ti."
NULL,p167,1797,100,gatha1,,"‘‘Rūpā saddā rasā gandhā, phoṭṭhabbā ca manoramā;"
NULL,p167,1798,100,gathalast,,"Ettha me vigato chando, nihato tvamasi antakā’’ti."
NULL,p167,1799,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1800,4,subhead,"6. Pattasuttaṃ","6. Pattasuttaṃ"
NULL,p167,1801,100,bodytext,,"152. Sāvatthinidānaṃ. Tena kho pana samayena bhagavā pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti [samādāpeti (?)] samuttejeti sampahaṃseti. Te ca bhikkhū aṭṭhiṃ katvā [aṭṭhikatvā (sī. syā. kaṃ. pī.)] manasi  katvā sabbacetasā [sabbacetaso (sī. syā. kaṃ. pī.), sabbaṃ cetasā (ka.)] samannāharitvā ohitasotā dhammaṃ suṇanti."
NULL,p167,1802,100,bodytext,,"Atha kho mārassa pāpimato etadahosi – ‘‘ayaṃ kho samaṇo gotamo pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā  dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti."
NULL,p167,1803,100,bodytext,,"Tena kho pana samayena sambahulā pattā abbhokāse nikkhittā honti. Atha  kho māro pāpimā balībaddavaṇṇaṃ abhinimminitvā yena te pattā tenupasaṅkami. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, eso balībaddo patte bhindeyyā’’ti. Evaṃ vutte bhagavā taṃ bhikkhuṃ etadavoca – ‘‘na so, bhikkhu, balībaddo. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –"
NULL,p167,1804,100,gatha1,,"‘‘Rūpaṃ vedayitaṃ saññā, viññāṇaṃ yañca saṅkhataṃ;"
NULL,p167,1805,100,gathalast,,"Nesohamasmi netaṃ me, evaṃ tattha virajjati."
NULL,p167,1806,100,gatha1,,"‘‘Evaṃ virattaṃ khemattaṃ, sabbasaṃyojanātigaṃ;"
NULL,p167,1807,100,gathalast,,"Anvesaṃ sabbaṭṭhānesu, mārasenāpi nājjhagā’’ti."
NULL,p167,1808,100,bodytext,,"Atha kho māro pāpimā…pe… tatthevantaradhāyīti."
NULL,p167,1809,4,subhead,"7. Chaphassāyatanasuttaṃ","7. Chaphassāyatanasuttaṃ"
NULL,p167,1810,100,bodytext,,"153. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena  kho pana samayena bhagavā channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti."
NULL,p167,1811,100,bodytext,,"Atha  kho mārassa pāpimato etadahosi – ‘‘ayaṃ kho samaṇo gotamo channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sappahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā  dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavato avidūre mahantaṃ bhayabheravaṃ saddamakāsi, apissudaṃ pathavī maññe undrīyati [udrīyati (sī. syā. kaṃ. pī) u + dara + ya + ti = udrīyati]. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, esā pathavī maññe undrīyatī’’ti. Evaṃ vutte, bhagavā taṃ bhikkhuṃ etadavoca – ‘‘nesā bhikkhu pathavī undrīyati. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –"
NULL,p167,1812,100,gatha1,,"‘‘Rūpā saddā rasā gandhā, phassā dhammā ca kevalā;"
NULL,p167,1813,100,gathalast,,"Etaṃ lokāmisaṃ ghoraṃ, ettha loko vimucchito."
NULL,p167,1814,100,gatha1,,"‘‘Etañca samatikkamma, sato buddhassa sāvako;"
NULL,p167,1815,100,gathalast,,"Māradheyyaṃ atikkamma, ādiccova virocatī’’ti."
NULL,p167,1816,100,bodytext,,"Atha kho māro pāpimā…pe… tatthevantaradhāyīti."
NULL,p167,1817,4,subhead,"8. Piṇḍasuttaṃ","8. Piṇḍasuttaṃ"
NULL,p167,1818,100,bodytext,,"154. Ekaṃ samayaṃ bhagavā magadhesu viharati pañcasālāyaṃ brāhmaṇagāme. Tena  kho pana samayena pañcasālāyaṃ brāhmaṇagāme kumārikānaṃ  pāhunakāni bhavanti. Atha kho bhagavā pubbaṇhasamayaṃ nivāsetvā pattacīvaramādāya pañcasālaṃ brāhmaṇagāmaṃ piṇḍāya pāvisi. Tena kho pana samayena pañcasāleyyakā brāhmaṇagahapatikā mārena pāpimatā anvāviṭṭhā bhavanti – mā samaṇo gotamo piṇḍamalatthāti."
NULL,p167,1819,100,bodytext,,"Atha kho bhagavā yathādhotena pattena pañcasālaṃ brāhmaṇagāmaṃ piṇḍāya pāvisi tathādhotena [yathādhotena (?)] pattena paṭikkami. Atha kho māro pāpimā yena bhagavā tenupasaṅkami; upasaṅkamitvā bhagavantaṃ etadavoca – ‘‘api  tvaṃ, samaṇa, piṇḍamalatthā’’ti? ‘‘Tathā nu tvaṃ, pāpima, akāsi yathāhaṃ piṇḍaṃ  na labheyya’’nti. ‘‘Tena hi, bhante, bhagavā dutiyampi pañcasālaṃ brāhmaṇagāmaṃ piṇḍāya pavisatu. Tathāhaṃ karissāmi yathā bhagavā piṇḍaṃ lacchatī’’ti."
NULL,p167,1820,100,gatha1,,"‘‘Apuññaṃ pasavi māro, āsajja naṃ tathāgataṃ;"
NULL,p167,1821,100,gathalast,,"Kiṃ nu maññasi pāpima, na me pāpaṃ vipaccati."
NULL,p167,1822,100,gatha1,,"‘‘Susukhaṃ vata jīvāma, yesaṃ no natthi kiñcanaṃ;"
NULL,p167,1823,100,gathalast,,"Pītibhakkhā bhavissāma, devā ābhassarā yathā’’ti."
NULL,p167,1824,100,bodytext,,"Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1825,4,subhead,"9. Kassakasuttaṃ","9. Kassakasuttaṃ"
NULL,p167,1826,100,bodytext,,"155. Sāvatthinidānaṃ. Tena kho pana samayena bhagavā bhikkhūnaṃ nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti."
NULL,p167,1827,100,bodytext,,"Atha  kho mārassa pāpimato etadahosi – ‘‘ayaṃ kho samaṇo gotamo bhikkhūnaṃ nibbānapaṭisaṃyuttāya dhammiyā kathāya…pe… yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā kassakavaṇṇaṃ abhinimminitvā mahantaṃ naṅgalaṃ khandhe karitvā dīghapācanayaṭṭhiṃ gahetvā haṭahaṭakeso sāṇasāṭinivattho kaddamamakkhitehi pādehi yena bhagavā tenupasaṅkami; upasaṅkamitvā bhagavantaṃ etadavoca – ‘‘api, samaṇa, balībadde addasā’’ti? ‘‘Kiṃ pana, pāpima, te balībaddehī’’ti? ‘‘Mameva, samaṇa, cakkhu, mama rūpā, mama cakkhusamphassaviññāṇāyatanaṃ. Kuhiṃ me, samaṇa, gantvā mokkhasi? Mameva, samaṇa, sotaṃ, mama saddā…pe… mameva, samaṇa, ghānaṃ, mama gandhā; mameva, samaṇa, jivhā, mama rasā; mameva, samaṇa, kāyo, mama phoṭṭhabbā; mameva, samaṇa, mano, mama dhammā, mama manosamphassaviññāṇāyatanaṃ. Kuhiṃ me, samaṇa, gantvā mokkhasī’’ti?"
NULL,p167,1828,100,bodytext,,"‘‘Taveva, pāpima, cakkhu, tava rūpā, tava cakkhusamphassaviññāṇāyatanaṃ. Yattha ca kho, pāpima, natthi cakkhu, natthi rūpā, natthi cakkhusamphassaviññāṇāyatanaṃ, agati tava tattha, pāpima. Taveva, pāpima, sotaṃ, tava saddā, tava sotasamphassaviññāṇāyatanaṃ. Yattha ca kho, pāpima, natthi sotaṃ, natthi saddā, natthi sotasamphassaviññāṇāyatanaṃ, agati tava tattha, pāpima. Taveva, pāpima, ghānaṃ, tava gandhā, tava ghānasamphassaviññāṇāyatanaṃ. Yattha ca kho, pāpima, natthi ghānaṃ, natthi gandhā, natthi ghānasamphassaviññāṇāyatanaṃ, agati tava tattha, pāpima. Taveva, pāpima, jivhā, tava rasā, tava jivhāsamphassaviññāṇāyatanaṃ…pe… taveva, pāpima, kāyo, tava phoṭṭhabbā, tava kāyasamphassaviññāṇāyatanaṃ…pe… taveva, pāpima, mano, tava dhammā, tava manosamphassaviññāṇāyatanaṃ. Yattha ca kho, pāpima, natthi mano, natthi dhammā, natthi manosamphassaviññāṇāyatanaṃ, agati tava tattha, pāpimā’’ti."
NULL,p167,1829,100,gatha1,,"‘‘Yaṃ vadanti mama yidanti, ye vadanti mamanti ca;"
NULL,p167,1830,100,gathalast,,"Ettha ce te mano atthi, na me samaṇa mokkhasī’’ti."
NULL,p167,1831,100,gatha1,,"‘‘Yaṃ vadanti na taṃ mayhaṃ, ye vadanti na te ahaṃ;"
NULL,p167,1832,100,gathalast,,"Evaṃ pāpima jānāhi, na me maggampi dakkhasī’’ti."
NULL,p167,1833,100,bodytext,,"Atha kho māro pāpimā…pe… tatthevantaradhāyīti."
NULL,p167,1834,4,subhead,"10. Rajjasuttaṃ","10. Rajjasuttaṃ"
NULL,p167,1835,100,bodytext,,"156. Ekaṃ samayaṃ bhagavā kosalesu viharati himavantapadese [himavantapasse (sī.)] araññakuṭikāyaṃ. Atha kho bhagavato rahogatassa paṭisallīnassa evaṃ cetaso  parivitakko udapādi – ‘‘sakkā nu kho rajjaṃ kāretuṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti?"
NULL,p167,1836,100,bodytext,,"Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ etadavoca – ‘‘kāretu, bhante, bhagavā rajjaṃ, kāretu, sugato, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti. ‘‘Kiṃ pana me tvaṃ, pāpima, passasi yaṃ maṃ tvaṃ evaṃ vadesi – ‘kāretu, bhante, bhagavā rajjaṃ, kāretu sugato, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ  dhammenā’’’ti? ‘‘Bhagavatā kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. Ākaṅkhamāno ca, bhante, bhagavā himavantaṃ pabbatarājaṃ suvaṇṇaṃ tveva adhimucceyya suvaṇṇañca panassā’’ti [suvaṇṇapabbatassāti (sī. syā. kaṃ.), suvaṇṇañca pabbatassāti (pī.)]."
NULL,p167,1837,100,gatha1,,"‘‘Pabbatassa  suvaṇṇassa, jātarūpassa kevalo;"
NULL,p167,1838,100,gathalast,,"Dvittāva nālamekassa, iti vidvā samañcare."
NULL,p167,1839,100,gatha1,,"‘‘Yo dukkhamaddakkhi yatonidānaṃ,"
NULL,p167,1840,100,gatha2,,"Kāmesu so jantu kathaṃ nameyya;"
NULL,p167,1841,100,gatha3,,"Upadhiṃ viditvā saṅgoti loke,"
NULL,p167,1842,100,gathalast,,"Tasseva jantu vinayāya sikkhe’’ti."
NULL,p167,1843,100,bodytext,,"Atha kho  māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti."
NULL,p167,1844,100,centered,,"Dutiyo vaggo."
NULL,p167,1845,100,bodytext,,"Tassuddānaṃ –"
NULL,p167,1846,100,gatha1,,"Pāsāṇo sīho sakalikaṃ [sakkhalikaṃ (ka.)], patirūpañca mānasaṃ;"
NULL,p167,1847,100,gatha2,,"Pattaṃ āyatanaṃ piṇḍaṃ, kassakaṃ rajjena te dasāti."
NULL,p167,1848,3,title,"3. Tatiyavaggo","3. Tatiyavaggo"
NULL,p167,1849,4,subhead,"1. Sambahulasuttaṃ","1. Sambahulasuttaṃ"
NULL,p167,1850,100,bodytext,,"157. Evaṃ  me sutaṃ – ekaṃ samayaṃ bhagavā sakkesu viharati silāvatiyaṃ. Tena kho pana samayena sambahulā bhikkhū bhagavato avidūre appamattā ātāpino pahitattā viharanti. Atha kho māro pāpimā brāhmaṇavaṇṇaṃ abhinimminitvā mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena te bhikkhū tenupasaṅkami; upasaṅkamitvā te bhikkhū etadavoca – ‘‘daharā bhavanto  pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’’ti. ‘‘Na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti. Evaṃ  vutte, māro pāpimā sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkāmi."
NULL,p167,1851,100,bodytext,,"Atha  kho te bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha mayaṃ, bhante, bhagavato avidūre appamattā ātāpino pahitattā viharāma. Atha kho, bhante, aññataro brāhmaṇo mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena mayaṃ tenupasaṅkami; upasaṅkamitvā amhe etadavoca – ‘daharā bhavanto pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’ti. Evaṃ vutte, mayaṃ, bhante, taṃ brāhmaṇaṃ etadavocumha – ‘na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā  vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’ti. Evaṃ vutte, bhante, so brāhmaṇo sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkanto’’ti."
NULL,p167,1852,100,bodytext,,"‘‘Neso, bhikkhave, brāhmaṇo. Māro eso pāpimā tumhākaṃ vicakkhukammāya āgato’’ti. Atha kho bhagavā etamatthaṃ viditvā  tāyaṃ velāyaṃ imaṃ gāthaṃ abhāsi –"
NULL,p167,1853,100,gatha1,,"‘‘Yo  dukkhamaddakkhi yatonidānaṃ,"
NULL,p167,1854,100,gatha2,,"Kāmesu so jantu kathaṃ nameyya;"
NULL,p167,1855,100,gatha3,,"Upadhiṃ viditvā saṅgoti loke,"
NULL,p167,1856,100,gathalast,,"Tasseva jantu vinayāya sikkhe’’ti."
NULL,p167,1857,4,subhead,"2. Samiddhisuttaṃ","2. Samiddhisuttaṃ"
NULL,p167,1858,100,bodytext,,"158. Ekaṃ  samayaṃ bhagavā sakkesu viharati silāvatiyaṃ. Tena kho pana samayena āyasmā samiddhi bhagavato avidūre appamatto ātāpī pahitatto viharati. Atha kho āyasmato samiddhissa rahogatassa paṭisallīnassa evaṃ cetaso parivitakko udapādi – ‘‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’’ti. Atha kho māro pāpimā āyasmato samiddhissa cetasā cetoparivitakkamaññāya yenāyasmā samiddhi tenupasaṅkami; upasaṅkamitvā āyasmato samiddhissa avidūre mahantaṃ bhayabheravaṃ saddamakāsi, apissudaṃ pathavī maññe undrīyati."
NULL,p167,1859,100,bodytext,,"Atha kho āyasmā samiddhi yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno  āyasmā samiddhi bhagavantaṃ etadavoca – ‘‘idhāhaṃ, bhante, bhagavato avidūre appamatto ātāpī pahitatto viharāmi. Tassa mayhaṃ, bhante, rahogatassa  paṭisallīnassa evaṃ cetaso parivitakko udapādi – ‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’ti. Tassa mayhaṃ, bhante, avidūre mahābhayabheravasaddo ahosi, apissudaṃ pathavī maññe undrīyatī’’ti."
NULL,p167,1860,100,bodytext,,"‘‘Nesā, samiddhi, pathavī undrīyati. Māro eso pāpimā tuyhaṃ vicakkhukammāya āgato. Gaccha tvaṃ, samiddhi, tattheva appamatto ātāpī pahitatto viharāhī’’ti. ‘‘Evaṃ, bhante’’ti kho āyasmā samiddhi bhagavato paṭissutvā  uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Dutiyampi kho āyasmā samiddhi tattheva appamatto ātāpī pahitatto vihāsi. Dutiyampi kho āyasmato samiddhissa rahogatassa paṭisallīnassa…pe… dutiyampi kho māro pāpimā āyasmato samiddhissa cetasā cetoparivitakkamaññāya…pe… apissudaṃ pathavī maññe undrīyati. Atha kho āyasmā samiddhi māraṃ  pāpimantaṃ gāthāya ajjhabhāsi –"
NULL,p167,1861,100,gatha1,,"‘‘Saddhāyāhaṃ pabbajito, agārasmā anagāriyaṃ;"
NULL,p167,1862,100,gatha2,,"Sati paññā ca me buddhā, cittañca susamāhitaṃ;"
NULL,p167,1863,100,gathalast,,"Kāmaṃ karassu rūpāni, neva maṃ byādhayissasī’’ti."
NULL,p167,1864,100,bodytext,,"Atha kho māro pāpimā ‘‘jānāti maṃ samiddhi bhikkhū’’ti dukkhī dummano tatthevantaradhāyīti."
NULL,p167,1865,4,subhead,"3. Godhikasuttaṃ","3. Godhikasuttaṃ"
NULL,p167,1866,100,bodytext,,"159. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena āyasmā godhiko isigilipasse viharati kāḷasilāyaṃ. Atha kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Atha kho āyasmā godhiko tamhā sāmayikāya cetovimuttiyā parihāyi. Dutiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Dutiyampi kho āyasmā godhiko tamhā sāmayikāya cetovimuttiyā parihāyi. Tatiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Tatiyampi kho āyasmā godhiko tamhā…pe… parihāyi. Catutthampi kho āyasmā godhiko appamatto…pe… vimuttiṃ phusi. Catutthampi kho āyasmā godhiko tamhā…pe… parihāyi. Pañcamampi  kho āyasmā godhiko…pe… cetovimuttiṃ phusi. Pañcamampi kho āyasmā…pe… vimuttiyā parihāyi. Chaṭṭhampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Chaṭṭhampi kho āyasmā godhiko tamhā sāmayikāya cetovimuttiyā parihāyi. Sattamampi  kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi."
NULL,p167,1867,100,bodytext,,"Atha kho āyasmato godhikassa etadahosi – ‘‘yāva chaṭṭhaṃ khvāhaṃ sāmayikāya cetovimuttiyā parihīno. Yaṃnūnāhaṃ satthaṃ āhareyya’’nti. Atha kho māro pāpimā āyasmato godhikassa cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāhi ajjhabhāsi –"
NULL,p167,1868,100,gatha1,,"‘‘Mahāvīra mahāpañña, iddhiyā yasasā jala;"
NULL,p167,1869,100,gathalast,,"Sabbaverabhayātīta, pāde vandāmi cakkhuma."
NULL,p167,1870,100,gatha1,,"‘‘Sāvako te mahāvīra, maraṇaṃ maraṇābhibhū;"
NULL,p167,1871,100,gathalast,,"Ākaṅkhati cetayati, taṃ nisedha jutindhara."
NULL,p167,1872,100,gatha1,,"‘‘Kathañhi bhagavā tuyhaṃ, sāvako sāsane rato;"
NULL,p167,1873,100,gathalast,,"Appattamānaso sekkho, kālaṃ kayirā janesutā’’ti."
NULL,p167,1874,100,bodytext,,"Tena kho pana samayena āyasmato godhikena satthaṃ āharitaṃ hoti. Atha kho bhagavā ‘‘māro ayaṃ pāpimā’’ iti viditvā māraṃ  pāpimantaṃ gāthāya ajjhabhāsi –"
NULL,p167,1875,100,gatha1,,"‘‘Evañhi  dhīrā kubbanti, nāvakaṅkhanti jīvitaṃ;"
NULL,p167,1876,100,gathalast,,"Samūlaṃ taṇhamabbuyha, godhiko parinibbuto’’ti."
NULL,p167,1877,100,bodytext,,"Atha kho bhagavā bhikkhū āmantesi – ‘‘āyāma, bhikkhave, yena isigilipassaṃ kāḷasilā tenupasaṅkamissāma yattha godhikena kulaputtena satthaṃ āharita’’nti. ‘‘Evaṃ, bhante’’ti kho te bhikkhū bhagavato paccassosuṃ."
NULL,p167,1878,100,bodytext,,"Atha kho bhagavā sambahulehi bhikkhūhi saddhiṃ yena isigilipassaṃ kāḷasilā tenupasaṅkami. Addasā kho bhagavā āyasmantaṃ godhikaṃ dūratova mañcake vivattakkhandhaṃ semānaṃ [seyyamānaṃ (syā. kaṃ.), soppamānaṃ (ka.)]. Tena  kho pana samayena dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisaṃ."
NULL,p167,1879,100,bodytext,,"Atha  kho bhagavā bhikkhū āmantesi – ‘‘passatha no tumhe, bhikkhave, etaṃ dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisa’’nti? ‘‘Evaṃ, bhante’’. ‘‘Eso kho, bhikkhave, māro pāpimā godhikassa kulaputtassa viññāṇaṃ samanvesati – ‘kattha godhikassa kulaputtassa viññāṇaṃ patiṭṭhita’nti? Appatiṭṭhitena ca, bhikkhave, viññāṇena godhiko kulaputto parinibbuto’’ti. Atha  kho māro pāpimā beluvapaṇḍuvīṇaṃ ādāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1880,100,gatha1,,"‘‘Uddhaṃ adho ca tiriyaṃ, disā anudisā svahaṃ;"
NULL,p167,1881,100,gathalast,,"Anvesaṃ nādhigacchāmi, godhiko so kuhiṃ gato’’ti."
NULL,p167,1882,100,gatha1,,"‘‘Yo [so (sī. pī.)] dhīro dhitisampanno, jhāyī jhānarato sadā;"
NULL,p167,1883,100,gathalast,,"Ahorattaṃ anuyuñjaṃ, jīvitaṃ anikāmayaṃ."
NULL,p167,1884,100,gatha1,,"‘‘Jetvāna  maccuno [bhetvā namucino (sī.)] senaṃ, anāgantvā punabbhavaṃ;"
NULL,p167,1885,100,gathalast,,"Samūlaṃ taṇhamabbuyha, godhiko parinibbuto’’ti."
NULL,p167,1886,100,gatha1,,"‘‘Tassa sokaparetassa, vīṇā kacchā abhassatha;"
NULL,p167,1887,100,gathalast,,"Tato so dummano yakkho, tatthevantaradhāyathā’’ti [tatthevantaradhāyithāti (syā. kaṃ.), tattheva antaradhāyīti (ka.)]."
NULL,p167,1888,4,subhead,"4. Sattavassānubandhasuttaṃ","4. Sattavassānubandhasuttaṃ"
NULL,p167,1889,100,bodytext,,"160. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhe. Tena kho pana samayena māro pāpimā sattavassāni bhagavantaṃ anubandho hoti otārāpekkho otāraṃ alabhamāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,1890,100,gatha1,,"‘‘Sokāvatiṇṇo  nu vanamhi jhāyasi,"
NULL,p167,1891,100,gatha2,,"Vittaṃ nu jīno uda patthayāno;"
NULL,p167,1892,100,gatha3,,"Āguṃ nu gāmasmimakāsi kiñci,"
NULL,p167,1893,100,gatha2,,"Kasmā  janena na karosi sakkhiṃ;"
NULL,p167,1894,100,gathalast,,"Sakkhī na sampajjati kenaci te’’ti."
NULL,p167,1895,100,gatha1,,"‘‘Sokassa  mūlaṃ palikhāya sabbaṃ,"
NULL,p167,1896,100,gatha2,,"Anāgu jhāyāmi asocamāno;"
NULL,p167,1897,100,gatha3,,"Chetvāna sabbaṃ bhavalobhajappaṃ,"
NULL,p167,1898,100,gathalast,,"Anāsavo jhāyāmi pamattabandhū’’ti."
NULL,p167,1899,100,gatha1,,"‘‘Yaṃ vadanti mama yidanti, ye vadanti mamanti ca;"
NULL,p167,1900,100,gathalast,,"Ettha ce te mano atthi, na me samaṇa mokkhasī’’ti."
NULL,p167,1901,100,gatha1,,"‘‘Yaṃ  vadanti na taṃ mayhaṃ, ye vadanti na te ahaṃ;"
NULL,p167,1902,100,gathalast,,"Evaṃ pāpima jānāhi, na me maggampi dakkhasī’’ti."
NULL,p167,1903,100,gatha1,,"‘‘Sace maggaṃ anubuddhaṃ, khemaṃ amatagāminaṃ;"
NULL,p167,1904,100,gathalast,,"Apehi gaccha tvameveko, kimaññamanusāsasī’’ti."
NULL,p167,1905,100,gatha1,,"‘‘Amaccudheyyaṃ pucchanti, ye janā pāragāmino;"
NULL,p167,1906,100,gathalast,,"Tesāhaṃ puṭṭho akkhāmi, yaṃ saccaṃ taṃ nirūpadhi’’nti."
NULL,p167,1907,100,bodytext,,"‘‘Seyyathāpi, bhante, gāmassa vā nigamassa vā avidūre pokkharaṇī. Tatrassa kakkaṭako. Atha kho, bhante, sambahulā kumārakā vā kumārikāyo vā tamhā gāmā vā nigamā vā nikkhamitvā yena sā pokkharaṇī tenupasaṅkameyyuṃ; upasaṅkamitvā taṃ kakkaṭakaṃ udakā uddharitvā thale patiṭṭhapeyyuṃ. Yaṃ yadeva hi so, bhante, kakkaṭako aḷaṃ abhininnāmeyya taṃ tadeva te kumārakā vā  kumārikāyo vā kaṭṭhena vā kathalāya vā sañchindeyyuṃ sambhañjeyyuṃ sampalibhañjeyyuṃ. Evañhi so, bhante, kakkaṭako sabbehi aḷehi sañchinnehi sambhaggehi sampalibhaggehi abhabbo taṃ pokkharaṇiṃ otarituṃ. Evameva kho, bhante, yāni kānici visūkāyikāni [yāni visukāyikāni (sī. pī. ka.)] visevitāni vipphanditāni, sabbāni tāni [kānici kānici sabbāni (sī. pī. ka.)] bhagavatā sañchinnāni sambhaggāni  sampalibhaggāni. Abhabbo dānāhaṃ, bhante, puna bhagavantaṃ upasaṅkamituṃ yadidaṃ otārāpekkho’’ti. Atha kho māro pāpimā bhagavato santike imā nibbejanīyā gāthāyo abhāsi –"
NULL,p167,1908,100,gatha1,,"‘‘Medavaṇṇañca pāsāṇaṃ, vāyaso anupariyagā;"
NULL,p167,1909,100,gathalast,,"Apettha muduṃ vindema, api assādanā siyā."
NULL,p167,1910,100,gatha1,,"‘‘Aladdhā  tattha assādaṃ, vāyasetto apakkame;"
NULL,p167,1911,100,gathalast,,"Kākova selamāsajja, nibbijjāpema gotamā’’ti."
NULL,p167,1912,4,subhead,"5. Māradhītusuttaṃ","5. Māradhītusuttaṃ"
NULL,p167,1913,100,bodytext,,"161. Atha  kho māro pāpimā bhagavato santike imā nibbejanīyā gāthāyo abhāsitvā tamhā ṭhānā apakkamma bhagavato avidūre pathaviyaṃ pallaṅkena nisīdi tuṇhībhūto maṅkubhūto pattakkhandho adhomukho pajjhāyanto appaṭibhāno kaṭṭhena bhūmiṃ vilikhanto. Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu; upasaṅkamitvā māraṃ pāpimantaṃ gāthāya  ajjhabhāsiṃsu –"
NULL,p167,1914,100,gatha1,,"‘‘Kenāsi dummano tāta, purisaṃ kaṃ nu socasi;"
NULL,p167,1915,100,gatha2,,"Mayaṃ taṃ rāgapāsena, āraññamiva kuñjaraṃ;"
NULL,p167,1916,100,gathalast,,"Bandhitvā ānayissāma, vasago te bhavissatī’’ti."
NULL,p167,1917,100,gatha1,,"‘‘Arahaṃ sugato loke, na rāgena suvānayo;"
NULL,p167,1918,100,gathalast,,"Māradheyyaṃ atikkanto, tasmā socāmahaṃ bhusa’’nti."
NULL,p167,1919,100,bodytext,,"Atha kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Atha kho bhagavā na manasākāsi, yathā taṃ anuttare upadhisaṅkhaye vimutto."
NULL,p167,1920,100,bodytext,,"Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā. Yaṃnūna mayaṃ ekasataṃ ekasataṃ kumārivaṇṇasataṃ abhinimmineyyāmā’’ti. Atha  kho taṇhā ca arati ca ragā ca māradhītaro ekasataṃ ekasataṃ kumārivaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto."
NULL,p167,1921,100,bodytext,,"Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā. Yaṃnūna mayaṃ ekasataṃ ekasataṃ avijātavaṇṇasataṃ abhinimmineyyāmā’’ti. Atha kho taṇhā ca arati ca ragā ca māradhītaro ekasataṃ ekasataṃ  avijātavaṇṇasataṃ  abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto."
NULL,p167,1922,100,bodytext,,"Atha kho taṇhā ca…pe… yaṃnūna mayaṃ ekasataṃ ekasataṃ sakiṃ vijātavaṇṇasataṃ abhinimmineyyāmāti. Atha kho taṇhā ca…pe… sakiṃ vijātavaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto."
NULL,p167,1923,100,bodytext,,"Atha kho taṇhā ca…pe… yaṃnūna mayaṃ ekasataṃ ekasataṃ duvijātavaṇṇasataṃ abhinimmineyyāmāti. Atha kho taṇhā ca…pe… duvijātavaṇṇasataṃ abhinimminitvā yena bhagavā…pe… yathā taṃ anuttare upadhisaṅkhaye vimutto. Atha kho taṇhā ca…pe… majjhimitthivaṇṇasataṃ abhinimmineyyāmāti. Atha kho taṇhā ca…pe… majjhimitthivaṇṇasataṃ abhinimminitvā…pe… anuttare upadhisaṅkhaye vimutto."
NULL,p167,1924,100,bodytext,,"Atha kho taṇhā ca…pe… mahitthivaṇṇasataṃ abhinimmineyyāmāti. Atha kho taṇhā ca…pe… mahitthivaṇṇasataṃ abhinimminitvā yena bhagavā…pe… anuttare upadhisaṅkhaye vimutto. Atha kho taṇhā ca arati ca ragā ca māradhītaro ekamantaṃ apakkamma etadavocuṃ – saccaṃ kira no pitā avoca –"
NULL,p167,1925,100,gatha1,,"‘‘Arahaṃ sugato loke, na rāgena suvānayo;"
NULL,p167,1926,100,gathalast,,"Māradheyyaṃ atikkanto, tasmā socāmahaṃ bhusa’’nti."
NULL,p167,1927,100,bodytext,,"‘‘Yañhi mayaṃ samaṇaṃ vā brāhmaṇaṃ vā avītarāgaṃ iminā upakkamena upakkameyyāma hadayaṃ vāssa phaleyya, uṇhaṃ lohitaṃ vā mukhato uggaccheyya, ummādaṃ  vā pāpuṇeyya cittakkhepaṃ  vā. Seyyathā vā pana naḷo harito luto ussussati visussati milāyati; evameva ussusseyya visusseyya milāyeyyā’’ti."
NULL,p167,1928,100,bodytext,,"Atha  kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā ekamantaṃ aṭṭhaṃsu. Ekamantaṃ ṭhitā kho taṇhā māradhītā bhagavantaṃ gāthāya ajjhabhāsi –"
NULL,p167,1929,100,gatha1,,"‘‘Sokāvatiṇṇo nu vanamhi jhāyasi,"
NULL,p167,1930,100,gatha2,,"Vittaṃ nu jīno uda patthayāno;"
NULL,p167,1931,100,gatha3,,"Āguṃ nu gāmasmimakāsi kiñci,"
NULL,p167,1932,100,gatha2,,"Kasmā janena na karosi sakkhiṃ;"
NULL,p167,1933,100,gathalast,,"Sakkhī na sampajjati kenaci te’’ti."
NULL,p167,1934,100,gatha1,,"‘‘Atthassa  pattiṃ hadayassa santiṃ,"
NULL,p167,1935,100,gatha2,,"Jetvāna senaṃ piyasātarūpaṃ;"
NULL,p167,1936,100,gatha3,,"Ekohaṃ [ekāhaṃ (syā. kaṃ. pī. ka.)] jhāyaṃ sukhamanubodhiṃ,"
NULL,p167,1937,100,gatha2,,"Tasmā janena na karomi sakkhiṃ;"
NULL,p167,1938,100,gathalast,,"Sakkhī na sampajjati kenaci me’’ti."
NULL,p167,1939,100,bodytext,,"Atha kho arati [arati ca (ka.)] māradhītā bhagavantaṃ gāthāya ajjhabhāsi –"
NULL,p167,1940,100,gatha1,,"‘‘Kathaṃ vihārībahulodha bhikkhu,"
NULL,p167,1941,100,gatha2,,"Pañcoghatiṇṇo atarīdha chaṭṭhaṃ;"
NULL,p167,1942,100,gatha3,,"Kathaṃ jhāyiṃ [kathaṃ jhāyaṃ (syā. kaṃ. pī.), kathajjhāyaṃ (ka.)] bahulaṃ kāmasaññā,"
NULL,p167,1943,100,gathalast,,"Paribāhirā honti aladdha yo ta’’nti."
NULL,p167,1944,100,gatha1,,"‘‘Passaddhakāyo suvimuttacitto,"
NULL,p167,1945,100,gatha2,,"Asaṅkharāno satimā anoko;"
NULL,p167,1946,100,gatha3,,"Aññāya  dhammaṃ avitakkajhāyī,"
NULL,p167,1947,100,gathalast,,"Na kuppati na sarati na thino [na kuppatī nassaratī na thīno (sī.)]."
NULL,p167,1948,100,gatha1,,"‘‘Evaṃvihārībahulodha bhikkhu,"
NULL,p167,1949,100,gatha2,,"Pañcoghatiṇṇo atarīdha chaṭṭhaṃ;"
NULL,p167,1950,100,gatha3,,"Evaṃ jhāyiṃ bahulaṃ kāmasaññā,"
NULL,p167,1951,100,gathalast,,"Paribāhirā honti aladdha yo ta’’nti."
NULL,p167,1952,100,bodytext,,"Atha  kho ragā [ragāca (ka.)] māradhītā bhagavato santike gāthāya ajjhabhāsi –"
NULL,p167,1953,100,gatha1,,"‘‘Acchejja  taṇhaṃ gaṇasaṅghacārī,"
NULL,p167,1954,100,gatha2,,"Addhā carissanti [tarissanti (sī.)] bahū ca saddhā;"
NULL,p167,1955,100,gatha3,,"Bahuṃ vatāyaṃ janataṃ anoko,"
NULL,p167,1956,100,gathalast,,"Acchejja nessati maccurājassa pāra’’nti."
NULL,p167,1957,100,gatha1,,"‘‘Nayanti ve mahāvīrā, saddhammena tathāgatā;"
NULL,p167,1958,100,gathalast,,"Dhammena nayamānānaṃ, kā usūyā vijānata’’nti."
NULL,p167,1959,100,bodytext,,"Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu. Addasā kho māro pāpimā taṇhañca aratiñca ragañca māradhītaro dūratova āgacchantiyo. Disvāna gāthāhi ajjhabhāsi –"
NULL,p167,1960,100,gatha1,,"‘‘Bālā kumudanāḷehi, pabbataṃ abhimatthatha [abhimanthatha (sī.)];"
NULL,p167,1961,100,gathalast,,"Giriṃ nakhena khanatha, ayo dantehi khādatha."
NULL,p167,1962,100,gatha1,,"‘‘Selaṃva sirasūhacca [sirasi ūhacca (sī.), sirasi ohacca (syā. kaṃ.)], pātāle gādhamesatha;"
NULL,p167,1963,100,gathalast,,"Khāṇuṃva urasāsajja, nibbijjāpetha gotamā’’ti."
NULL,p167,1964,100,gatha1,,"‘‘Daddallamānā  āgañchuṃ, taṇhā ca aratī ragā;"
NULL,p167,1965,100,gathalast,,"Tā tattha panudī satthā, tūlaṃ bhaṭṭhaṃva māluto’’ti."
NULL,p167,1966,100,centered,,"Tatiyo vaggo."
NULL,p167,1967,100,bodytext,,"Tassuddānaṃ –"
NULL,p167,1968,100,gatha1,,"Sambahulā  samiddhi ca, godhikaṃ sattavassāni;"
NULL,p167,1969,100,gathalast,,"Dhītaraṃ desitaṃ buddha, seṭṭhena imaṃ mārapañcakanti."
NULL,p167,1970,100,centered,,"Mārasaṃyuttaṃ samattaṃ."
NULL,p167,1971,2,chapter,"5. Bhikkhunīsaṃyuttaṃ","5. Bhikkhunīsaṃyuttaṃ"
NULL,p167,1972,4,subhead,"1. Āḷavikāsuttaṃ","1. Āḷavikāsuttaṃ"
NULL,p167,1973,100,bodytext,,"162. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho āḷavikā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami vivekatthinī. Atha kho māro pāpimā āḷavikāya bhikkhuniyā bhayaṃ chambhitattaṃ lomahaṃsaṃ uppādetukāmo vivekamhā cāvetukāmo yena āḷavikā bhikkhunī tenupasaṅkami; upasaṅkamitvā āḷavikaṃ bhikkhuniṃ gāthāya ajjhabhāsi –"
NULL,p167,1974,100,gatha1,,"‘‘Natthi nissaraṇaṃ loke, kiṃ vivekena kāhasi;"
NULL,p167,1975,100,gathalast,,"Bhuñjassu kāmaratiyo, māhu pacchānutāpinī’’ti."
NULL,p167,1976,100,bodytext,,"Atha kho āḷavikāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho āḷavikāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo vivekamhā cāvetukāmo gāthaṃ bhāsatī’’ti. Atha kho āḷavikā bhikkhunī ‘‘māro ayaṃ pāpimā’’ iti viditvā māraṃ pāpimantaṃ  gāthāhi paccabhāsi –"
NULL,p167,1977,100,gatha1,,"‘‘Atthi nissaraṇaṃ loke, paññāya me suphussitaṃ [suphassitaṃ (sī. pī.)];"
NULL,p167,1978,100,gathalast,,"Pamattabandhu pāpima, na tvaṃ jānāsi taṃ padaṃ."
NULL,p167,1979,100,gatha1,,"‘‘Sattisūlūpamā  kāmā, khandhāsaṃ adhikuṭṭanā;"
NULL,p167,1980,100,gathalast,,"Yaṃ tvaṃ kāmaratiṃ brūsi, arati mayha sā ahū’’ti."
NULL,p167,1981,100,bodytext,,"Atha  kho māro pāpimā ‘‘jānāti maṃ āḷavikā bhikkhunī’’ti dukkhī dummano tatthevantaradhāyīti."
NULL,p167,1982,4,subhead,"2. Somāsuttaṃ","2. Somāsuttaṃ"
NULL,p167,1983,100,bodytext,,"163. Sāvatthinidānaṃ. Atha kho somā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā somāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena somā bhikkhunī tenupasaṅkami; upasaṅkamitvā somaṃ bhikkhuniṃ gāthāya ajjhabhāsi –"
NULL,p167,1984,100,gatha1,,"‘‘Yaṃ taṃ isīhi pattabbaṃ, ṭhānaṃ durabhisambhavaṃ;"
NULL,p167,1985,100,gathalast,,"Na taṃ dvaṅgulapaññāya, sakkā pappotumitthiyā’’ti."
NULL,p167,1986,100,bodytext,,"Atha kho somāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho somāya bhikkhuniyā  etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho somā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –"
NULL,p167,1987,100,gatha1,,"‘‘Itthibhāvo kiṃ kayirā, cittamhi susamāhite;"
NULL,p167,1988,100,gathalast,,"Ñāṇamhi vattamānamhi, sammā dhammaṃ vipassato."
NULL,p167,1989,100,gatha1,,"‘‘Yassa  nūna siyā evaṃ, itthāhaṃ purisoti vā;"
NULL,p167,1990,100,gathalast,,"Kiñci vā pana aññasmi [asmīti (syā. kaṃ. pī.)], taṃ māro vattumarahatī’’ti."
NULL,p167,1991,100,bodytext,,"Atha kho māro pāpimā ‘‘jānāti maṃ somā bhikkhunī’’ti dukkhī dummano tatthevantaradhāyīti."
NULL,p167,1992,4,subhead,"3. Kisāgotamīsuttaṃ","3. Kisāgotamīsuttaṃ"
NULL,p167,1993,100,bodytext,,"164. Sāvatthinidānaṃ. Atha kho kisāgotamī bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā  yena andhavanaṃ tenupasaṅkami, divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā kisāgotamiyā bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena kisāgotamī bhikkhunī tenupasaṅkami; upasaṅkamitvā kisāgotamiṃ bhikkhuniṃ gāthāya ajjhabhāsi –"
NULL,p167,1994,100,gatha1,,"‘‘Kiṃ  nu tvaṃ mataputtāva, ekamāsi rudammukhī;"
NULL,p167,1995,100,gathalast,,"Vanamajjhagatā ekā, purisaṃ nu gavesasī’’ti."
NULL,p167,1996,100,bodytext,,"Atha kho kisāgotamiyā bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho kisāgotamiyā bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti."
NULL,p167,1997,100,bodytext,,"Atha kho kisāgotamī bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –"
NULL,p167,1998,100,gatha1,,"‘‘Accantaṃ  mataputtāmhi, purisā etadantikā;"
NULL,p167,1999,100,gathalast,,"Na socāmi na rodāmi, na taṃ bhāyāmi āvuso."
NULL,p167,2000,100,gatha1,,"‘‘Sabbattha vihatā nandī, tamokkhandho padālito;"
NULL,p167,2001,100,gathalast,,"Jetvāna maccuno [jetvā namucino (sī.)] senaṃ, viharāmi anāsavā’’ti."
NULL,p167,2002,100,bodytext,,"Atha kho māro pāpimā ‘‘jānāti maṃ kisāgotamī bhikkhunī’’ti dukkhī dummano tatthevantaradhāyīti."
NULL,p167,2003,4,subhead,"4. Vijayāsuttaṃ","4. Vijayāsuttaṃ"
NULL,p167,2004,100,bodytext,,"165. Sāvatthinidānaṃ. Atha kho vijayā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā vijayāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vijayā bhikkhunī tenupasaṅkami; upasaṅkamitvā vijayaṃ bhikkhuniṃ gāthāya ajjhabhāsi –"
NULL,p167,2005,100,gatha1,,"‘‘Daharā  tvaṃ rūpavatī, ahañca daharo susu;"
NULL,p167,2006,100,gathalast,,"Pañcaṅgikena turiyena, ehayyebhiramāmase’’ti [ehi ayye ramāmaseti (sī.)]."
NULL,p167,2007,100,bodytext,,"Atha kho vijayāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vijayāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho vijayā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –"
NULL,p167,2008,100,gatha1,,"‘‘Rūpā saddā rasā gandhā, phoṭṭhabbā ca manoramā;"
NULL,p167,2009,100,gathalast,,"Niyyātayāmi tuyheva, māra nāhaṃ tenatthikā."
NULL,p167,2010,100,gatha1,,"‘‘Iminā  pūtikāyena, bhindanena pabhaṅgunā;"
NULL,p167,2011,100,gathalast,,"Aṭṭīyāmi harāyāmi, kāmataṇhā samūhatā."
NULL,p167,2012,100,gatha1,,"‘‘Ye ca rūpūpagā sattā, ye ca arūpaṭṭhāyino [āruppaṭṭhāyino (sī. pī.)];"
NULL,p167,2013,100,gathalast,,"Yā ca santā samāpatti, sabbattha vihato tamo’’ti."
NULL,p167,2014,100,bodytext,,"Atha kho māro pāpimā ‘‘jānāti maṃ vijayā bhikkhunī’’ti dukkhī dummano tatthevantaradhāyīti."
NULL,p167,2015,4,subhead,"5. Uppalavaṇṇāsuttaṃ","5. Uppalavaṇṇāsuttaṃ"
NULL,p167,2016,100,bodytext,,"166. Sāvatthinidānaṃ. Atha kho uppalavaṇṇā bhikkhunī pubbaṇhasamayaṃ nivāsetvā…pe… aññatarasmiṃ supupphitasālarukkhamūle aṭṭhāsi. Atha  kho māro pāpimā uppalavaṇṇāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena uppalavaṇṇā bhikkhunī tenupasaṅkami; upasaṅkamitvā uppalavaṇṇaṃ bhikkhuniṃ gāthāya ajjhabhāsi –"
NULL,p167,2017,100,gatha1,,"‘‘Supupphitaggaṃ upagamma bhikkhuni,"
NULL,p167,2018,100,gatha2,,"Ekā tuvaṃ tiṭṭhasi sālamūle;"
NULL,p167,2019,100,gatha3,,"Na catthi te dutiyā vaṇṇadhātu,"
NULL,p167,2020,100,gathalast,,"Bāle na tvaṃ bhāyasi dhuttakāna’’nti."
NULL,p167,2021,100,bodytext,,"Atha  kho uppalavaṇṇāya bhikkhuniyā etadahosi – ‘‘ko  nu khvāyaṃ manusso vā amanusso vā gāthaṃ bhāsatī’’ti? Atha kho uppalavaṇṇāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho uppalavaṇṇā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –"
NULL,p167,2022,100,gatha1,,"‘‘Sataṃ  sahassānipi dhuttakānaṃ,"
NULL,p167,2023,100,gatha2,,"Idhāgatā tādisakā bhaveyyuṃ;"
NULL,p167,2024,100,gatha3,,"Lomaṃ na iñjāmi na santasāmi,"
NULL,p167,2025,100,gathalast,,"Na māra bhāyāmi tamekikāpi."
NULL,p167,2026,100,gatha1,,"‘‘Esā antaradhāyāmi, kucchiṃ vā pavisāmi te;"
NULL,p167,2027,100,gathalast,,"Pakhumantarikāyampi, tiṭṭhantiṃ maṃ na dakkhasi."
NULL,p167,2028,100,gatha1,,"‘‘Cittasmiṃ  vasībhūtāmhi, iddhipādā subhāvitā;"
NULL,p167,2029,100,gathalast,,"Sabbabandhanamuttāmhi, na taṃ bhāyāmi āvuso’’ti."
NULL,p167,2030,100,bodytext,,"Atha kho māro pāpimā ‘‘jānāti maṃ uppalavaṇṇā bhikkhunī’’ti dukkhī dummano tatthevantaradhāyīti."
NULL,p167,2031,4,subhead,"6. Cālāsuttaṃ","6. Cālāsuttaṃ"
NULL,p167,2032,100,bodytext,,"167. Sāvatthinidānaṃ. Atha kho cālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena cālā bhikkhunī tenupasaṅkami; upasaṅkamitvā cālaṃ bhikkhuniṃ etadavoca – ‘‘kiṃ nu tvaṃ, bhikkhuni, na rocesī’’ti? ‘‘Jātiṃ khvāhaṃ, āvuso, na rocemī’’ti."
NULL,p167,2033,100,gatha1,,"‘‘Kiṃ nu jātiṃ na rocesi, jāto kāmāni bhuñjati;"
NULL,p167,2034,100,gathalast,,"Ko nu taṃ idamādapayi, jātiṃ mā roca [mā rocesi (sī. pī.)] bhikkhunī’’ti."
NULL,p167,2035,100,gatha1,,"‘‘Jātassa maraṇaṃ hoti, jāto dukkhāni phussati [passati (sī. pī.)];"
NULL,p167,2036,100,gathalast,,"Bandhaṃ vadhaṃ pariklesaṃ, tasmā jātiṃ na rocaye."
NULL,p167,2037,100,gatha1,,"‘‘Buddho  dhammamadesesi, jātiyā samatikkamaṃ;"
NULL,p167,2038,100,gathalast,,"Sabbadukkhappahānāya, so maṃ sacce nivesayi."
NULL,p167,2039,100,gatha1,,"‘‘Ye  ca rūpūpagā sattā, ye ca arūpaṭṭhāyino;"
NULL,p167,2040,100,gathalast,,"Nirodhaṃ appajānantā, āgantāro punabbhava’’nti."
NULL,p167,2041,100,bodytext,,"Atha kho māro pāpimā ‘‘jānāti maṃ cālā bhikkhunī’’ti dukkhī dummano tatthevantaradhāyīti."
NULL,p167,2042,4,subhead,"7. Upacālāsuttaṃ","7. Upacālāsuttaṃ"
NULL,p167,2043,100,bodytext,,"168. Sāvatthinidānaṃ. Atha kho upacālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena upacālā bhikkhunī tenupasaṅkami; upasaṅkamitvā upacālaṃ bhikkhuniṃ etadavoca – ‘‘kattha nu tvaṃ, bhikkhuni, uppajjitukāmā’’ti? ‘‘Na khvāhaṃ, āvuso, katthaci uppajjitukāmā’’ti."
NULL,p167,2044,100,gatha1,,"‘‘Tāvatiṃsā ca yāmā ca, tusitā cāpi devatā;"
NULL,p167,2045,100,gatha2,,"Nimmānaratino devā, ye devā vasavattino;"
NULL,p167,2046,100,gathalast,,"Tattha cittaṃ paṇidhehi, ratiṃ paccanubhossasī’’ti."
NULL,p167,2047,100,gatha1,,"‘‘Tāvatiṃsā ca yāmā ca, tusitā cāpi devatā;"
NULL,p167,2048,100,gatha2,,"Nimmānaratino devā, ye devā vasavattino;"
NULL,p167,2049,100,gathalast,,"Kāmabandhanabaddhā te, enti māravasaṃ puna."
NULL,p167,2050,100,gatha1,,"‘‘Sabbo ādīpito [sabbova āditto (syā. kaṃ.)] loko, sabbo loko padhūpito;"
NULL,p167,2051,100,gathalast,,"Sabbo pajjalito [pajjalito (sabbattha)] loko, sabbo loko pakampito."
NULL,p167,2052,100,gatha1,,"‘‘Akampitaṃ apajjalitaṃ [acalitaṃ (sī. syā. kaṃ. pī.)], aputhujjanasevitaṃ;"
NULL,p167,2053,100,gathalast,,"Agati yattha mārassa, tattha me nirato mano’’ti."
NULL,p167,2054,100,bodytext,,"Atha  kho māro pāpimā ‘‘jānāti maṃ upacālā bhikkhunī’’ti dukkhī dummano tatthevantaradhāyīti."
NULL,p167,2055,4,subhead,"8. Sīsupacālāsuttaṃ","8. Sīsupacālāsuttaṃ"
NULL,p167,2056,100,bodytext,,"169. Sāvatthinidānaṃ. Atha kho sīsupacālā [sīsūpacālā (sī.)] bhikkhunī pubbaṇhasamayaṃ nivāsetvā  …pe… aññatarasmiṃ rukkhamūle divāvihāraṃ nisīdi. Atha kho māro pāpimā yena sīsupacālā bhikkhunī tenupasaṅkami; upasaṅkamitvā sīsupacālaṃ bhikkhuniṃ etadavoca – ‘‘kassa nu tvaṃ, bhikkhuni, pāsaṇḍaṃ rocesī’’ti? ‘‘Na khvāhaṃ, āvuso, kassaci pāsaṇḍaṃ rocemī’’ti."
NULL,p167,2057,100,gatha1,,"‘‘Kaṃ nu uddissa muṇḍāsi, samaṇī viya dissasi;"
NULL,p167,2058,100,gathalast,,"Na ca rocesi pāsaṇḍaṃ, kimiva carasi momūhā’’ti."
NULL,p167,2059,100,gatha1,,"‘‘Ito bahiddhā pāsaṇḍā, diṭṭhīsu pasīdanti te;"
NULL,p167,2060,100,gathalast,,"Na tesaṃ dhammaṃ rocemi, te dhammassa akovidā."
NULL,p167,2061,100,gatha1,,"‘‘Atthtththi  sakyakule jāto, buddho appaṭipuggalo;"
NULL,p167,2062,100,gathalast,,"Sabbābhibhū māranudo, sabbatthamaparājito."
NULL,p167,2063,100,gatha1,,"‘‘Sabbattha mutto asito, sabbaṃ passati cakkhumā;"
NULL,p167,2064,100,gatha2,,"Sabbakammakkhayaṃ patto, vimutto upadhisaṅkhaye;"
NULL,p167,2065,100,gathalast,,"So mayhaṃ bhagavā satthā, tassa rocemi sāsana’’nti."
NULL,p167,2066,100,bodytext,,"Atha kho māro pāpimā ‘‘jānāti maṃ sīsupacālā bhikkhunī’’ti dukkhī dummano tatthevantaradhāyīti."
NULL,p167,2067,4,subhead,"9. Selāsuttaṃ","9. Selāsuttaṃ"
NULL,p167,2068,100,bodytext,,"170. Sāvatthinidānaṃ. Atha kho selā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā selāya bhikkhuniyā bhayaṃ chambhitattaṃ lomahaṃsaṃ uppādetukāmo…pe… selaṃ  bhikkhuniṃ gāthāya ajjhabhāsi –"
NULL,p167,2069,100,gatha1,,"‘‘Kenidaṃ pakataṃ bimbaṃ, kvanu [kvannu (sī. pī.), kvaci (syā. kaṃ. ka.)] bimbassa kārako;"
NULL,p167,2070,100,gathalast,,"Kvanu bimbaṃ samuppannaṃ, kvanu bimbaṃ nirujjhatī’’ti."
NULL,p167,2071,100,bodytext,,"Atha kho selāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho selāya bhikkhuniyā  etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho selā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –"
NULL,p167,2072,100,gatha1,,"‘‘Nayidaṃ attakataṃ [nayidaṃ pakataṃ (syā. kaṃ.)] bimbaṃ, nayidaṃ parakataṃ [nayidaṃ pakataṃ (syā. kaṃ.)] aghaṃ;"
NULL,p167,2073,100,gathalast,,"Hetuṃ paṭicca sambhūtaṃ, hetubhaṅgā nirujjhati."
NULL,p167,2074,100,gatha1,,"‘‘Yathā aññataraṃ bījaṃ, khette vuttaṃ virūhati;"
NULL,p167,2075,100,gathalast,,"Pathavīrasañcāgamma, sinehañca tadūbhayaṃ."
NULL,p167,2076,100,gatha1,,"‘‘Evaṃ khandhā ca dhātuyo, cha ca āyatanā ime;"
NULL,p167,2077,100,gathalast,,"Hetuṃ paṭicca sambhūtā, hetubhaṅgā nirujjhare’’ti."
NULL,p167,2078,100,bodytext,,"Atha kho māro pāpimā ‘‘jānāti maṃ selā bhikkhunī’’ti dukkhī dummano tatthevantaradhāyīti."
NULL,p167,2079,4,subhead,"10. Vajirāsuttaṃ","10. Vajirāsuttaṃ"
NULL,p167,2080,100,bodytext,,"171. Sāvatthinidānaṃ. Atha kho vajirā bhikkhunī pubbaṇhasamayaṃ  nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā  yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā vajirāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vajirā bhikkhunī tenupasaṅkami; upasaṅkamitvā vajiraṃ bhikkhuniṃ gāthāya ajjhabhāsi –"
NULL,p167,2081,100,gatha1,,"‘‘Kenāyaṃ pakato satto, kuvaṃ sattassa kārako;"
NULL,p167,2082,100,gathalast,,"Kuvaṃ satto samuppanno, kuvaṃ satto nirujjhatī’’ti."
NULL,p167,2083,100,bodytext,,"Atha kho vajirāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vajirāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho  vajirā bhikkhunī ‘‘māro ayaṃ pāpimā’’ iti viditvā, māraṃ pāpimantaṃ gāthāhi paccabhāsi –"
NULL,p167,2084,100,gatha1,,"‘‘Kiṃ nu sattoti paccesi, māra diṭṭhigataṃ nu te;"
NULL,p167,2085,100,gathalast,,"Suddhasaṅkhārapuñjoyaṃ, nayidha sattupalabbhati."
NULL,p167,2086,100,gatha1,,"‘‘Yathā hi aṅgasambhārā, hoti saddo ratho iti;"
NULL,p167,2087,100,gathalast,,"Evaṃ khandhesu santesu, hoti sattoti sammuti [sammati (syā. kaṃ.)]."
NULL,p167,2088,100,gatha1,,"‘‘Dukkhameva  hi sambhoti, dukkhaṃ tiṭṭhati veti ca;"
NULL,p167,2089,100,gathalast,,"Nāññatra dukkhā sambhoti, nāññaṃ dukkhā nirujjhatī’’ti."
NULL,p167,2090,100,bodytext,,"Atha  kho māro pāpimā ‘‘jānāti maṃ vajirā bhikkhunī’’ti dukkhī dummano tatthevantaradhāyīti."
NULL,p167,2091,100,centered,,"Bhikkhunīsaṃyuttaṃ samattaṃ."
NULL,p167,2092,100,bodytext,,"Tassuddānaṃ –"
NULL,p167,2093,100,gatha1,,"Āḷavikā ca somā ca, gotamī vijayā saha;"
NULL,p167,2094,100,gatha1,,"Uppalavaṇṇā ca cālā, upacālā sīsupacālā ca;"
NULL,p167,2095,100,gathalast,,"Selā vajirāya te dasāti."
NULL,p167,2096,2,chapter,"6. Brahmasaṃyuttaṃ","6. Brahmasaṃyuttaṃ"
NULL,p167,2097,3,title,"1. Paṭhamavaggo","1. Paṭhamavaggo"
NULL,p167,2098,4,subhead,"1. Brahmāyācanasuttaṃ","1. Brahmāyācanasuttaṃ"
NULL,p167,2099,100,bodytext,,"172. Evaṃ  me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘adhigato kho myāyaṃ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo. Ālayarāmā kho panāyaṃ pajā ālayaratā ālayasammuditā. Ālayarāmāya kho pana pajāya ālayaratāya ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo. Idampi kho ṭhānaṃ duddasaṃ yadidaṃ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṃ. Ahañceva kho pana dhammaṃ deseyyaṃ; pare ca me na ājāneyyuṃ; so mamassa kilamatho, sā mamassa vihesā’’ti. Apissu bhagavantaṃ imā anacchariyā gāthāyo paṭibhaṃsu pubbe assutapubbā –"
NULL,p167,2100,100,gatha1,,"‘‘Kicchena me adhigataṃ, halaṃ dāni pakāsituṃ;"
NULL,p167,2101,100,gathalast,,"Rāgadosaparetehi, nāyaṃ dhammo susambudho."
NULL,p167,2102,100,gatha1,,"‘‘Paṭisotagāmiṃ  nipuṇaṃ, gambhīraṃ duddasaṃ aṇuṃ;"
NULL,p167,2103,100,gathalast,,"Rāgarattā na dakkhanti, tamokhandhena āvuṭā’’ti [tamokkhandhena āvutāti (sī. syā. kaṃ. pī.)]."
NULL,p167,2104,100,bodytext,,"Itiha  bhagavato paṭisañcikkhato appossukkatāya cittaṃ namati, no dhammadesanāya."
NULL,p167,2105,100,bodytext,,"Atha  kho brahmuno sahampatissa bhagavato cetasā cetoparivitakkamaññāya etadahosi – ‘‘nassati vata bho loko, vinassati vata bho loko, yatra hi nāma tathāgatassa arahato sammāsambuddhassa appossukkatāya cittaṃ namati [namissati (?)], no dhammadesanāyā’’ti. Atha  kho brahmā sahampati – seyyathāpi nāma balavā puriso samiñjitaṃ [sammiñjitaṃ (sī. syā. kaṃ. pī.)] vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena bhagavā tenañjaliṃ paṇāmetvā bhagavantaṃ etadavoca – ‘‘desetu, bhante, bhagavā dhammaṃ, desetu sugato dhammaṃ. Santi sattā apparajakkhajātikā, assavanatā dhammassa parihāyanti. Bhavissanti dhammassa aññātāro’’ti. Idamavoca brahmā sahampati, idaṃ vatvā athāparaṃ etadavoca –"
NULL,p167,2106,100,gatha1,,"‘‘Pāturahosi magadhesu pubbe,"
NULL,p167,2107,100,gatha2,,"Dhammo asuddho samalehi cintito;"
NULL,p167,2108,100,gatha3,,"Apāpuretaṃ [avāpuretaṃ (sī.)] amatassa dvāraṃ,"
NULL,p167,2109,100,gathalast,,"Suṇantu  dhammaṃ vimalenānubuddhaṃ."
NULL,p167,2110,100,gatha1,,"‘‘Sele yathā pabbatamuddhaniṭṭhito,"
NULL,p167,2111,100,gatha2,,"Yathāpi passe janataṃ samantato;"
NULL,p167,2112,100,gatha3,,"Tathūpamaṃ dhammamayaṃ sumedha,"
NULL,p167,2113,100,gatha2,,"Pāsādamāruyha samantacakkhu;"
NULL,p167,2114,100,gatha3,,"Sokāvatiṇṇaṃ [sokāvakiṇṇaṃ (sī.)] janatamapetasoko,"
NULL,p167,2115,100,gathalast,,"Avekkhassu jātijarābhibhūtaṃ."
NULL,p167,2116,100,gatha1,,"‘‘Uṭṭhehi vīra vijitasaṅgāma,"
NULL,p167,2117,100,gatha2,,"Satthavāha anaṇa [aṇaṇa (rūpasiddhiṭīkā)] vicara loke;"
NULL,p167,2118,100,gatha3,,"Desassu [desetu (syā. kaṃ. pī. ka.)] bhagavā dhammaṃ,"
NULL,p167,2119,100,gathalast,,"Aññātāro bhavissantī’’ti."
NULL,p167,2120,100,bodytext,,"Atha  kho bhagavā brahmuno ca ajjhesanaṃ viditvā sattesu ca kāruññataṃ paṭicca buddhacakkhunā  lokaṃ volokesi. Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine [dassāvino (sī. syā. kaṃ. pī.)] viharante. Seyyathāpi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakānuggatāni anto nimuggaposīni, appekaccāni uppalāni vā  padumāni vā puṇḍarīkāni vā udake jātāni udake saṃvaḍḍhāni samodakaṃ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakā accuggamma ṭhitāni [tiṭṭhanti (sī. syā. kaṃ. pī.)] anupalittāni udakena; evameva bhagavā buddhacakkhunā lokaṃ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine viharante. Disvāna brahmānaṃ sahampatiṃ gāthāya paccabhāsi –"
NULL,p167,2121,100,gatha1,,"‘‘Apārutā tesaṃ amatassa dvārā,"
NULL,p167,2122,100,gatha2,,"Ye sotavanto pamuñcantu saddhaṃ;"
NULL,p167,2123,100,gatha3,,"Vihiṃsasaññī paguṇaṃ na bhāsiṃ,"
NULL,p167,2124,100,gathalast,,"Dhammaṃ paṇītaṃ manujesu brahme’’ti."
NULL,p167,2125,100,bodytext,,"Atha kho brahmā sahampati ‘‘katāvakāso khomhi bhagavatā dhammadesanāyā’’ti bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,2126,4,subhead,"2. Gāravasuttaṃ","2. Gāravasuttaṃ"
NULL,p167,2127,100,bodytext,,"173. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha  kho bhagavato rahogatassa paṭisallīnassa evaṃ cetaso parivitakko udapādi – ‘‘dukkhaṃ kho agāravo viharati appatisso, kaṃ nu khvāhaṃ samaṇaṃ vā brāhmaṇaṃ vā sakkatvā garuṃ katvā [garukatvā (sī. syā. kaṃ. pī.)] upanissāya vihareyya’’nti?"
NULL,p167,2128,100,bodytext,,"Atha  kho bhagavato etadahosi – ‘‘aparipuṇṇassa kho sīlakkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā sīlasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ."
NULL,p167,2129,100,bodytext,,"‘‘Aparipuṇṇassa kho samādhikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke…pe… attanā samādhisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ."
NULL,p167,2130,100,bodytext,,"‘‘Aparipuṇṇassa paññākkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā paññāsampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ."
NULL,p167,2131,100,bodytext,,"‘‘Aparipuṇṇassa kho vimuttikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā vimuttisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ."
NULL,p167,2132,100,bodytext,,"‘‘Aparipuṇṇassa kho vimuttiñāṇadassanakkhandhassa pāripūriyā aññaṃ samaṇaṃ vā brāhmaṇaṃ vā  sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā vimuttiñāṇadassanasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ. Yaṃnūnāhaṃ yvāyaṃ dhammo mayā abhisambuddho tameva dhammaṃ sakkatvā garuṃ katvā upanissāya vihareyya’’nti."
NULL,p167,2133,100,bodytext,,"Atha kho brahmā sahampati bhagavato cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya pasāritaṃ vā bāhaṃ samiñjeyya evameva – brahmaloke  antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘evametaṃ, bhagavā, evametaṃ, sugata! Yepi te, bhante, ahesuṃ atītamaddhānaṃ arahanto sammāsambuddhā, tepi  bhagavanto dhammaññeva sakkatvā garuṃ katvā upanissāya vihariṃsu; yepi te, bhante, bhavissanti anāgatamaddhānaṃ arahanto sammāsambuddhā tepi bhagavanto dhammaññeva sakkatvā garuṃ katvā upanissāya viharissanti. Bhagavāpi, bhante, etarahi arahaṃ sammāsambuddho dhammaññeva sakkatvā garuṃ katvā upanissāya viharatū’’ti. Idamavoca brahmā sahampati, idaṃ vatvā athāparaṃ etadavoca –"
NULL,p167,2134,100,gatha1,,"‘‘Ye  ca atītā sambuddhā, ye ca buddhā anāgatā;"
NULL,p167,2135,100,gathalast,,"Yo cetarahi sambuddho, bahūnaṃ [bahunnaṃ (sī. syā. kaṃ. pī.)] sokanāsano."
NULL,p167,2136,100,gatha1,,"‘‘Sabbe saddhammagaruno, vihaṃsu [vihariṃsu (sī. syā. kaṃ. pī.)] viharanti ca;"
NULL,p167,2137,100,gathalast,,"Tathāpi viharissanti, esā buddhāna dhammatā."
NULL,p167,2138,100,gatha1,,"‘‘Tasmā hi attakāmena [atthakāmena (sī. pī. ka.)], mahattamabhikaṅkhatā;"
NULL,p167,2139,100,gathalast,,"Saddhammo garukātabbo, saraṃ buddhāna sāsana’’nti."
NULL,p167,2140,4,subhead,"3. Brahmadevasuttaṃ","3. Brahmadevasuttaṃ"
NULL,p167,2141,100,bodytext,,"174. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā brāhmaṇiyā brahmadevo nāma putto bhagavato santike agārasmā anagāriyaṃ pabbajito hoti."
NULL,p167,2142,100,bodytext,,"Atha kho āyasmā brahmadevo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā brahmadevo arahataṃ ahosi."
NULL,p167,2143,100,bodytext,,"Atha kho āyasmā brahmadevo pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ sapadānaṃ piṇḍāya caramāno yena sakamātu nivesanaṃ tenupasaṅkami. Tena  kho pana  samayena āyasmato brahmadevassa mātā brāhmaṇī brahmuno āhutiṃ niccaṃ paggaṇhāti. Atha kho brahmuno sahampatissa etadahosi – ‘‘ayaṃ kho āyasmato brahmadevassa mātā brāhmaṇī brahmuno āhutiṃ niccaṃ paggaṇhāti. Yaṃnūnāhaṃ taṃ upasaṅkamitvā saṃvejeyya’’nti. Atha kho brahmā sahampati – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito āyasmato brahmadevassa mātu nivesane pāturahosi. Atha kho brahmā sahampati vehāsaṃ ṭhito āyasmato brahmadevassa mātaraṃ brāhmaṇiṃ gāthāya ajjhabhāsi –"
NULL,p167,2144,100,gatha1,,"‘‘Dūre ito brāhmaṇi brahmaloko,"
NULL,p167,2145,100,gatha2,,"Yassāhutiṃ paggaṇhāsi niccaṃ;"
NULL,p167,2146,100,gatha3,,"Netādiso brāhmaṇi brahmabhakkho,"
NULL,p167,2147,100,gathalast,,"Kiṃ jappasi brahmapathaṃ ajānaṃ [ajānantī (sī. pī. ka.)]."
NULL,p167,2148,100,gatha1,,"‘‘Eso hi te brāhmaṇi brahmadevo,"
NULL,p167,2149,100,gatha2,,"Nirūpadhiko atidevapatto;"
NULL,p167,2150,100,gatha3,,"Akiñcano bhikkhu anaññaposī,"
NULL,p167,2151,100,gathalast,,"Yo te so [te so (sī. pī.), yo te sa (?)] piṇḍāya gharaṃ paviṭṭho."
NULL,p167,2152,100,gatha1,,"‘‘Āhuneyyo vedagu bhāvitatto,"
NULL,p167,2153,100,gatha2,,"Narānaṃ devānañca dakkhiṇeyyo;"
NULL,p167,2154,100,gatha3,,"Bāhitvā pāpāni anūpalitto,"
NULL,p167,2155,100,gathalast,,"Ghāsesanaṃ  iriyati sītibhūto."
NULL,p167,2156,100,gatha1,,"‘‘Na  tassa pacchā na puratthamatthi,"
NULL,p167,2157,100,gatha2,,"Santo vidhūmo anigho nirāso;"
NULL,p167,2158,100,gatha3,,"Nikkhittadaṇḍo tasathāvaresu,"
NULL,p167,2159,100,gathalast,,"So tyāhutiṃ bhuñjatu aggapiṇḍaṃ."
NULL,p167,2160,100,gatha1,,"‘‘Visenibhūto upasantacitto,"
NULL,p167,2161,100,gatha2,,"Nāgova danto carati anejo;"
NULL,p167,2162,100,gatha3,,"Bhikkhu susīlo suvimuttacitto,"
NULL,p167,2163,100,gathalast,,"So tyāhutiṃ bhuñjatu aggapiṇḍaṃ."
NULL,p167,2164,100,gatha1,,"‘‘Tasmiṃ  pasannā avikampamānā,"
NULL,p167,2165,100,gatha2,,"Patiṭṭhapehi  dakkhiṇaṃ dakkhiṇeyye;"
NULL,p167,2166,100,gatha3,,"Karohi puññaṃ sukhamāyatikaṃ,"
NULL,p167,2167,100,gathalast,,"Disvā muniṃ brāhmaṇi oghatiṇṇa’’nti."
NULL,p167,2168,100,gatha1,,"‘‘Tasmiṃ pasannā avikampamānā,"
NULL,p167,2169,100,gatha2,,"Patiṭṭhapesi dakkhiṇaṃ dakkhiṇeyye;"
NULL,p167,2170,100,gatha3,,"Akāsi puññaṃ sukhamāyatikaṃ,"
NULL,p167,2171,100,gathalast,,"Disvā muniṃ brāhmaṇī oghatiṇṇa’’nti."
NULL,p167,2172,4,subhead,"4. Bakabrahmasuttaṃ","4. Bakabrahmasuttaṃ"
NULL,p167,2173,100,bodytext,,"175. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena bakassa brahmuno evarūpaṃ pāpakaṃ  diṭṭhigataṃ uppannaṃ hoti – ‘‘idaṃ niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati, ito ca panaññaṃ uttariṃ [uttariṃ (sī. syā. kaṃ. pī.)] nissaraṇaṃ natthī’’ti."
NULL,p167,2174,100,bodytext,,"Atha  kho bhagavā bakassa brahmuno cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Addasā kho bako brahmā bhagavantaṃ dūratova āgacchantaṃ. Disvāna bhagavantaṃ etadavoca – ‘‘ehi kho mārisa, svāgataṃ te, mārisa! Cirassaṃ kho mārisa! Imaṃ pariyāyamakāsi yadidaṃ idhāgamanāya. Idañhi, mārisa, niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati. Ito ca panaññaṃ uttari nissaraṇaṃ natthī’’ti."
NULL,p167,2175,100,bodytext,,"Evaṃ vutte, bhagavā bakaṃ brahmānaṃ etadavoca – ‘‘avijjāgato vata, bho, bako brahmā; avijjāgato vata, bho, bako brahmā. Yatra  hi nāma aniccaṃyeva samānaṃ niccanti vakkhati, adhuvaṃyeva samānaṃ dhuvanti vakkhati, asassataṃyeva samānaṃ sassatanti vakkhati, akevalaṃyeva  samānaṃ kevalanti vakkhati, cavanadhammaṃyeva samānaṃ acavanadhammanti vakkhati. Yattha ca pana jāyati ca jīyati ca mīyati ca cavati ca upapajjati ca, tañca tathā vakkhati – ‘idañhi na jāyati na jīyati na mīyati na cavati na  upapajjati’. Santañca panaññaṃ uttari nissaraṇaṃ, ‘natthaññaṃ uttari nissaraṇa’nti vakkhatī’’ti."
NULL,p167,2176,100,gatha1,,"‘‘Dvāsattati gotama puññakammā,"
NULL,p167,2177,100,gatha2,,"Vasavattino jātijaraṃ atītā;"
NULL,p167,2178,100,gatha3,,"Ayamantimā vedagū brahmupapatti,"
NULL,p167,2179,100,gathalast,,"Asmābhijappanti janā anekā’’ti."
NULL,p167,2180,100,gatha1,,"‘‘Appañhi etaṃ na hi dīghamāyu,"
NULL,p167,2181,100,gatha2,,"Yaṃ tvaṃ baka maññasi dīghamāyuṃ;"
NULL,p167,2182,100,gatha3,,"Sataṃ sahassānaṃ [sahassāna (syā. kaṃ.)] nirabbudānaṃ,"
NULL,p167,2183,100,gathalast,,"Āyuṃ pajānāmi tavāhaṃ brahme’’ti."
NULL,p167,2184,100,gatha1,,"‘‘Anantadassī bhagavāhamasmi,"
NULL,p167,2185,100,gatha2,,"Jātijaraṃ sokamupātivatto;"
NULL,p167,2186,100,gatha3,,"Kiṃ  me purāṇaṃ vatasīlavattaṃ,"
NULL,p167,2187,100,gathalast,,"Ācikkha me taṃ yamahaṃ vijaññā’’ti."
NULL,p167,2188,100,gatha1,,"‘‘Yaṃ tvaṃ apāyesi bahū manusse,"
NULL,p167,2189,100,gatha2,,"Pipāsite ghammani samparete;"
NULL,p167,2190,100,gatha3,,"Taṃ te purāṇaṃ vatasīlavattaṃ,"
NULL,p167,2191,100,gathalast,,"Suttappabuddhova anussarāmi."
NULL,p167,2192,100,gatha1,,"‘‘Yaṃ eṇikūlasmiṃ janaṃ gahītaṃ,"
NULL,p167,2193,100,gatha2,,"Amocayī gayhakaṃ nīyamānaṃ;"
NULL,p167,2194,100,gatha3,,"Taṃ  te purāṇaṃ vatasīlavattaṃ,"
NULL,p167,2195,100,gathalast,,"Suttappabuddhova anussarāmi."
NULL,p167,2196,100,gatha1,,"‘‘Gaṅgāya  sotasmiṃ gahītanāvaṃ,"
NULL,p167,2197,100,gatha2,,"Luddena nāgena manussakamyā;"
NULL,p167,2198,100,gatha3,,"Pamocayittha balasā pasayha,"
NULL,p167,2199,100,gatha2,,"Taṃ te purāṇaṃ vatasīlavattaṃ,"
NULL,p167,2200,100,gathalast,,"Suttappabuddhova anussarāmi."
NULL,p167,2201,100,gatha1,,"‘‘Kappo  ca te baddhacaro ahosiṃ,"
NULL,p167,2202,100,gatha2,,"Sambuddhimantaṃ [sambuddhivantaṃ (bahūsu)] vatinaṃ amaññi;"
NULL,p167,2203,100,gatha3,,"Taṃ te purāṇaṃ vatasīlavattaṃ,"
NULL,p167,2204,100,gathalast,,"Suttappabuddhova anussarāmī’’ti."
NULL,p167,2205,100,gatha1,,"‘‘Addhā pajānāsi mametamāyuṃ,"
NULL,p167,2206,100,gatha2,,"Aññepi [aññampi (sī. pī.)] jānāsi tathā hi buddho;"
NULL,p167,2207,100,gatha3,,"Tathā hi tyāyaṃ jalitānubhāvo,"
NULL,p167,2208,100,gathalast,,"Obhāsayaṃ tiṭṭhati brahmaloka’’nti."
NULL,p167,2209,4,subhead,"5. Aññatarabrahmasuttaṃ","5. Aññatarabrahmasuttaṃ"
NULL,p167,2210,100,bodytext,,"176. Sāvatthinidānaṃ. Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti – ‘‘natthi so samaṇo vā brāhmaṇo vā yo idha āgaccheyyā’’ti. Atha  kho bhagavā tassa brahmuno cetasā cetoparivitakkamaññāya – seyyathāpi nāma balavā puriso…pe… tasmiṃ brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi tejodhātuṃ samāpajjitvā."
NULL,p167,2211,100,bodytext,,"Atha kho āyasmato mahāmoggallānassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahāmoggallāno [mahāmoggalāno (ka.)] bhagavantaṃ dibbena cakkhunā visuddhena atikkantamānusakena tassa brahmuno upari vehāsaṃ pallaṅkena nisinnaṃ tejodhātuṃ samāpannaṃ. Disvāna – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Atha kho āyasmā mahāmoggallāno  puratthimaṃ disaṃ nissāya [upanissāya (sī.)] tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato."
NULL,p167,2212,100,bodytext,,"Atha kho āyasmato mahākassapassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākassapo bhagavantaṃ dibbena cakkhunā…pe… disvāna – seyyathāpi nāma balavā puriso…pe… evameva – jetavane  antarahito tasmiṃ brahmaloke pāturahosi. Atha kho āyasmā mahākassapo dakkhiṇaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato."
NULL,p167,2213,100,bodytext,,"Atha  kho āyasmato mahākappinassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākappino bhagavantaṃ dibbena cakkhunā…pe… tejodhātuṃ samāpannaṃ. Disvāna – seyyathāpi nāma balavā puriso…pe… evameva – jetavane antarahito tasmiṃ brahmaloke pāturahosi. Atha kho āyasmā mahākappino pacchimaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato."
NULL,p167,2214,100,bodytext,,"Atha  kho āyasmato anuruddhassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā anuruddho…pe… tejodhātuṃ samāpannaṃ. Disvāna – seyyathāpi nāma balavā puriso…pe… tasmiṃ brahmaloke pāturahosi. Atha kho āyasmā anuruddho uttaraṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato."
NULL,p167,2215,100,bodytext,,"Atha kho āyasmā mahāmoggallāno taṃ brahmānaṃ gāthāya ajjhabhāsi –"
NULL,p167,2216,100,gatha1,,"‘‘Ajjāpi te āvuso sā diṭṭhi, yā te diṭṭhi pure ahu;"
NULL,p167,2217,100,gathalast,,"Passasi vītivattantaṃ, brahmaloke pabhassara’’nti."
NULL,p167,2218,100,gatha1,,"‘‘Na me mārisa sā diṭṭhi, yā me diṭṭhi pure ahu;"
NULL,p167,2219,100,gatha2,,"Passāmi vītivattantaṃ, brahmaloke pabhassaraṃ;"
NULL,p167,2220,100,gathalast,,"Svāhaṃ ajja kathaṃ vajjaṃ, ahaṃ niccomhi sassato’’ti."
NULL,p167,2221,100,bodytext,,"Atha  kho bhagavā taṃ brahmānaṃ saṃvejetvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ āmantesi – ‘‘ehi tvaṃ, mārisa, yenāyasmā mahāmoggallāno tenupasaṅkama; upasaṅkamitvā āyasmantaṃ mahāmoggallānaṃ evaṃ vadehi – ‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā; seyyathāpi bhavaṃ moggallāno kassapo kappino anuruddho’’’ti? ‘‘Evaṃ, mārisā’’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami; upasaṅkamitvā āyasmantaṃ mahāmoggallānaṃ etadavoca – ‘‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā; seyyathāpi bhavaṃ moggallāno kassapo kappino anuruddho’’ti? Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –"
NULL,p167,2222,100,gatha1,,"‘‘Tevijjā  iddhipattā ca, cetopariyāyakovidā;"
NULL,p167,2223,100,gathalast,,"Khīṇāsavā arahanto, bahū buddhassa sāvakā’’ti."
NULL,p167,2224,100,bodytext,,"Atha  kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami; upasaṅkamitvā taṃ brahmānaṃ etadavoca – ‘‘āyasmā mārisa, mahāmoggallāno evamāha –"
NULL,p167,2225,100,gatha1,,"‘‘Tevijjā iddhipattā ca, cetopariyāyakovidā;"
NULL,p167,2226,100,gathalast,,"Khīṇāsavā arahanto, bahū buddhassa sāvakā’’ti."
NULL,p167,2227,100,bodytext,,"Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti."
NULL,p167,2228,4,subhead,"6. Brahmalokasuttaṃ","6. Brahmalokasuttaṃ"
NULL,p167,2229,100,bodytext,,"177. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso  ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ [paccekadvārabāhaṃ (pī. ka.)] upanissāya aṭṭhaṃsu. Atha kho subrahmā paccekabrahmā suddhāvāsaṃ paccekabrahmānaṃ etadavoca – ‘‘akālo kho tāva, mārisa, bhagavantaṃ payirupāsituṃ; divāvihāragato bhagavā paṭisallīno ca. Asuko ca brahmaloko iddho ceva phīto ca, brahmā ca tatra pamādavihāraṃ viharati. Āyāma, mārisa, yena so brahmaloko tenupasaṅkamissāma; upasaṅkamitvā taṃ brahmānaṃ saṃvejeyyāmā’’ti. ‘‘Evaṃ, mārisā’’ti kho suddhāvāso paccekabrahmā subrahmuno paccekabrahmuno paccassosi."
NULL,p167,2230,100,bodytext,,"Atha kho subrahmā ca paccekabrahmā  suddhāvāso ca paccekabrahmā – seyyathāpi nāma balavā puriso…pe… evameva – bhagavato purato antarahitā tasmiṃ brahmaloke pāturahesuṃ. Addasā kho so brahmā te brahmāno dūratova āgacchante. Disvāna te brahmāno etadavoca – ‘‘handa kuto nu tumhe, mārisā, āgacchathā’’ti? ‘‘Āgatā kho mayaṃ, mārisa, amha tassa bhagavato  santikā arahato sammāsambuddhassa. Gaccheyyāsi pana tvaṃ, mārisa, tassa bhagavato upaṭṭhānaṃ arahato sammāsambuddhassā’’ti?"
NULL,p167,2231,100,bodytext,,"Evaṃ vutto [evaṃ vutte (sī. syā. kaṃ.)] kho so brahmā taṃ vacanaṃ anadhivāsento sahassakkhattuṃ attānaṃ abhinimminitvā subrahmānaṃ paccekabrahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘So khvāhaṃ, mārisa, evaṃmahiddhiko evaṃmahānubhāvo kassa aññassa samaṇassa vā brāhmaṇassa vā upaṭṭhānaṃ gamissāmī’’ti?"
NULL,p167,2232,100,bodytext,,"Atha kho subrahmā paccekabrahmā dvisahassakkhattuṃ attānaṃ abhinimminitvā taṃ brahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘Tayā ca kho, mārisa, mayā ca sveva bhagavā mahiddhikataro ceva mahānubhāvataro ca. Gaccheyyāsi tvaṃ, mārisa, tassa bhagavato upaṭṭhānaṃ arahato sammāsambuddhassā’’ti? Atha  kho so brahmā subrahmānaṃ paccekabrahmānaṃ gāthāya ajjhabhāsi –"
NULL,p167,2233,100,gatha1,,"‘‘Tayo  supaṇṇā caturo ca haṃsā,"
NULL,p167,2234,100,gatha2,,"Byagghīnisā pañcasatā ca jhāyino;"
NULL,p167,2235,100,gatha3,,"Tayidaṃ vimānaṃ jalate ca [jalateva (pī. ka.)] brahme,"
NULL,p167,2236,100,gathalast,,"Obhāsayaṃ uttarassaṃ disāya’’nti."
NULL,p167,2237,100,gatha1,,"‘‘Kiñcāpi te taṃ jalate vimānaṃ,"
NULL,p167,2238,100,gatha2,,"Obhāsayaṃ uttarassaṃ disāyaṃ;"
NULL,p167,2239,100,gatha3,,"Rūpe raṇaṃ disvā sadā pavedhitaṃ,"
NULL,p167,2240,100,gathalast,,"Tasmā na rūpe ramatī sumedho’’ti."
NULL,p167,2241,100,bodytext,,"Atha kho subrahmā ca paccekabrahmā suddhāvāso ca paccekabrahmā taṃ brahmānaṃ saṃvejetvā tatthevantaradhāyiṃsu. Agamāsi ca kho so brahmā aparena samayena bhagavato upaṭṭhānaṃ arahato sammāsambuddhassāti."
NULL,p167,2242,4,subhead,"7. Kokālikasuttaṃ","7. Kokālikasuttaṃ"
NULL,p167,2243,100,bodytext,,"178. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho subrahmā paccekabrahmā kokālikaṃ bhikkhuṃ ārabbha  bhagavato santike imaṃ gāthaṃ abhāsi –"
NULL,p167,2244,100,gatha1,,"‘‘Appameyyaṃ paminanto, kodha vidvā vikappaye;"
NULL,p167,2245,100,gathalast,,"Appameyyaṃ pamāyinaṃ, nivutaṃ taṃ maññe puthujjana’’nti."
NULL,p167,2246,4,subhead,"8. Katamodakatissasuttaṃ","8. Katamodakatissasuttaṃ"
NULL,p167,2247,100,bodytext,,"179. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho suddhāvāso paccekabrahmā katamodakatissakaṃ [katamorakatissakaṃ (sī. syā. kaṃ.)] bhikkhuṃ ārabbha bhagavato santike imaṃ gāthaṃ abhāsi –"
NULL,p167,2248,100,gatha1,,"‘‘Appameyyaṃ  paminanto, kodha vidvā vikappaye;"
NULL,p167,2249,100,gathalast,,"Appameyyaṃ pamāyinaṃ, nivutaṃ taṃ maññe akissava’’nti."
NULL,p167,2250,4,subhead,"9. Turūbrahmasuttaṃ","9. Turūbrahmasuttaṃ"
NULL,p167,2251,100,bodytext,,"180. Sāvatthinidānaṃ. Tena kho pana samayena kokāliko bhikkhu ābādhiko hoti dukkhito bāḷhagilāno. Atha kho turū [tudu (sī. syā. kaṃ. pī.)] paccekabrahmā abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena kokāliko bhikkhu tenupasaṅkami; upasaṅkamitvā vehāsaṃ  ṭhito kokālikaṃ bhikkhuṃ etadavoca – ‘‘pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. ‘‘Kosi tvaṃ, āvuso’’ti? ‘‘Ahaṃ turū paccekabrahmā’’ti. ‘‘Nanu tvaṃ, āvuso, bhagavatā  anāgāmī byākato, atha kiñcarahi idhāgato? Passa, yāvañca te idaṃ aparaddha’’nti."
NULL,p167,2252,100,gatha1,,"‘‘Purisassa hi jātassa, kuṭhārī [dudhārī (syā. kaṃ. ka.)] jāyate mukhe;"
NULL,p167,2253,100,gathalast,,"Yāya chindati attānaṃ, bālo dubbhāsitaṃ bhaṇaṃ."
NULL,p167,2254,100,gatha1,,"‘‘Yo nindiyaṃ pasaṃsati,"
NULL,p167,2255,100,gatha2,,"Taṃ vā nindati yo pasaṃsiyo;"
NULL,p167,2256,100,gatha3,,"Vicināti mukhena so kaliṃ,"
NULL,p167,2257,100,gathalast,,"Kalinā tena sukhaṃ na vindati."
NULL,p167,2258,100,gatha1,,"‘‘Appamattako ayaṃ kali,"
NULL,p167,2259,100,gatha2,,"Yo akkhesu dhanaparājayo;"
NULL,p167,2260,100,gatha3,,"Sabbassāpi sahāpi attanā,"
NULL,p167,2261,100,gatha2,,"Ayameva mahantataro kali;"
NULL,p167,2262,100,gathalast,,"Yo sugatesu manaṃ padosaye."
NULL,p167,2263,100,gatha1,,"‘‘Sataṃ sahassānaṃ nirabbudānaṃ,"
NULL,p167,2264,100,gatha2,,"Chattiṃsati pañca ca abbudāni;"
NULL,p167,2265,100,gatha3,,"Yamariyagarahī [yamariye garahī (syā. kaṃ.), yamariyaṃ garahaṃ (ka.)] nirayaṃ upeti,"
NULL,p167,2266,100,gathalast,,"Vācaṃ manañca paṇidhāya pāpaka’’nti."
NULL,p167,2267,4,subhead,"10. Kokālikasuttaṃ","10. Kokālikasuttaṃ"
NULL,p167,2268,100,bodytext,,"181. Sāvatthinidānaṃ. Atha kho kokāliko bhikkhu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho kokāliko bhikkhu  bhagavantaṃ etadavoca – ‘‘pāpicchā, bhante, sāriputtamoggallānā pāpikānaṃ icchānaṃ vasaṃ gatā’’ti. Evaṃ  vutte, bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Dutiyampi kho kokāliko bhikkhu bhagavantaṃ etadavoca – ‘‘kiñcāpi me, bhante, bhagavā saddhāyiko paccayiko; atha kho pāpicchāva bhante, sāriputtamoggallānā pāpikānaṃ icchānaṃ vasaṃ gatā’’ti. Dutiyampi kho bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Tatiyampi kho kokāliko bhikkhu bhagavantaṃ etadavoca – ‘‘kiñcāpi…pe… icchānaṃ vasaṃ gatā’’ti. Tatiyampi kho bhagavā kokālikaṃ bhikkhuṃ etadavoca – ‘‘mā hevaṃ…pe… pesalā sāriputtamoggallānā’’ti."
NULL,p167,2269,100,bodytext,,"Atha kho kokāliko bhikkhu uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Acirapakkantassa ca kokālikassa bhikkhuno sāsapamattīhi pīḷakāhi [piḷakāhi (sī. pī.)] sabbo kāyo phuṭo ahosi. Sāsapamattiyo hutvā muggamattiyo ahesuṃ, muggamattiyo hutvā kalāyamattiyo ahesuṃ, kalāyamattiyo hutvā kolaṭṭhimattiyo ahesuṃ, kolaṭṭhimattiyo hutvā kolamattiyo ahesuṃ, kolamattiyo hutvā āmalakamattiyo ahesuṃ, āmalakamattiyo hutvā beluvasalāṭukamattiyo ahesuṃ, beluvasalāṭukamattiyo hutvā billamattiyo ahesuṃ, billamattiyo  hutvā pabhijjiṃsu. Pubbañca lohitañca pagghariṃsu. Atha kho kokāliko bhikkhu teneva ābādhena kālamakāsi. Kālaṅkato ca kokāliko bhikkhu padumaṃ nirayaṃ upapajji sāriputtamoggallānesu cittaṃ āghātetvā."
NULL,p167,2270,100,bodytext,,"Atha  kho brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavantaṃ etadavoca – ‘‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’’ti. Idamavoca brahmā sahampati, idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,2271,100,bodytext,,"Atha  kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, brahmā sahampati maṃ etadavoca – ‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’ti. Idamavoca, bhikkhave, brahmā sahampati, idaṃ vatvā maṃ abhivādetvā padakkhiṇaṃ katvā tatthevantaradhāyī’’ti."
NULL,p167,2272,100,bodytext,,"Evaṃ vutte, aññataro bhikkhu bhagavantaṃ etadavoca – ‘‘kīvadīghaṃ nu kho, bhante, padume niraye āyuppamāṇa’’nti? ‘‘Dīghaṃ kho, bhikkhu, padume niraye āyuppamāṇaṃ. Taṃ na sukaraṃ saṅkhātuṃ – ettakāni vassāni iti vā, ettakāni vassasatāni iti vā, ettakāni vassasahassāni iti vā, ettakāni vassasatasahassāni iti vā’’ti. ‘‘Sakkā pana, bhante, upamaṃ kātu’’nti? ‘‘Sakkā, bhikkhū’’ti bhagavā avoca –"
NULL,p167,2273,100,bodytext,,"‘‘Seyyathāpi, bhikkhu vīsatikhāriko kosalako tilavāho. Tato puriso vassasatassa vassasatassa accayena ekamekaṃ tilaṃ uddhareyya; khippataraṃ kho so, bhikkhu, vīsatikhāriko kosalako tilavāho iminā upakkamena parikkhayaṃ pariyādānaṃ gaccheyya, na tveva eko abbudo nirayo. Seyyathāpi, bhikkhu, vīsati abbudā nirayā, evameko nirabbudanirayo. Seyyathāpi, bhikkhu, vīsati nirabbudā nirayā, evameko ababo nirayo. Seyyathāpi, bhikkhu, vīsati ababā nirayā, evameko  aṭaṭo nirayo. Seyyathāpi, bhikkhu, vīsati aṭaṭā nirayā, evameko ahaho nirayo. Seyyathāpi, bhikkhu, vīsati ahahā nirayā, evameko kumudo nirayo. Seyyathāpi, bhikkhu, vīsati kumudā nirayā, evameko sogandhiko nirayo. Seyyathāpi, bhikkhu, vīsati sogandhikā nirayā, evameko uppalanirayo. Seyyathāpi, bhikkhu, vīsati uppalā nirayā, evameko puṇḍariko nirayo. Seyyathāpi, bhikkhu, vīsati puṇḍarikā nirayā, evameko padumo nirayo. Padume pana, bhikkhu, niraye kokāliko bhikkhu upapanno sāriputtamoggallānesu cittaṃ āghātetvā’’ti. Idamavoca bhagavā, idaṃ vatvāna sugato athāparaṃ etadavoca satthā –"
NULL,p167,2274,100,gatha1,,"‘‘Purisassa  hi jātassa,"
NULL,p167,2275,100,gatha2,,"Kuṭhārī jāyate mukhe;"
NULL,p167,2276,100,gatha3,,"Yāya chindati attānaṃ,"
NULL,p167,2277,100,gathalast,,"Bālo dubbhāsitaṃ bhaṇaṃ."
NULL,p167,2278,100,gatha1,,"‘‘Yo nindiyaṃ pasaṃsati,"
NULL,p167,2279,100,gatha2,,"Taṃ vā nindati yo pasaṃsiyo;"
NULL,p167,2280,100,gatha3,,"Vicināti mukhena so kaliṃ,"
NULL,p167,2281,100,gathalast,,"Kalinā tena sukhaṃ na vindati."
NULL,p167,2282,100,gatha1,,"‘‘Appamattako ayaṃ kali,"
NULL,p167,2283,100,gatha2,,"Yo akkhesu dhanaparājayo;"
NULL,p167,2284,100,gatha3,,"Sabbassāpi sahāpi attanā,"
NULL,p167,2285,100,gatha2,,"Ayameva mahantaro kali;"
NULL,p167,2286,100,gathalast,,"Yo sugatesu manaṃ padosaye."
NULL,p167,2287,100,gatha1,,"‘‘Sataṃ sahassānaṃ nirabbudānaṃ,"
NULL,p167,2288,100,gatha2,,"Chattiṃsati pañca ca abbudāni;"
NULL,p167,2289,100,gatha3,,"Yamariyagarahī  nirayaṃ upeti,"
NULL,p167,2290,100,gathalast,,"Vācaṃ manañca paṇidhāya pāpaka’’nti."
NULL,p167,2291,100,centered,,"Paṭhamo vaggo."
NULL,p167,2292,100,bodytext,,"Tassuddānaṃ –"
NULL,p167,2293,100,gatha1,,"Āyācanaṃ  gāravo brahmadevo,"
NULL,p167,2294,100,gatha2,,"Bako ca brahmā aparā ca diṭṭhi;"
NULL,p167,2295,100,gatha3,,"Pamādakokālikatissako ca,"
NULL,p167,2296,100,gathalast,,"Turū ca brahmā aparo ca kokālikoti."
NULL,p167,2297,3,title,"2. Dutiyavaggo","2. Dutiyavaggo"
NULL,p167,2298,4,subhead,"1. Sanaṅkumārasuttaṃ","1. Sanaṅkumārasuttaṃ"
NULL,p167,2299,100,bodytext,,"182. Evaṃ  me sutaṃ – ekaṃ samayaṃ bhagavā rājagahe viharati sappinītīre. Atha kho brahmā sanaṅkumāro abhikkantāya rattiyā abhikkantavaṇṇo kevalakappaṃ sappinītīraṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sanaṅkumāro bhagavato santike imaṃ gāthaṃ abhāsi –"
NULL,p167,2300,100,gatha1,,"‘‘Khattiyo seṭṭho janetasmiṃ, ye gottapaṭisārino;"
NULL,p167,2301,100,gathalast,,"Vijjācaraṇasampanno, so seṭṭho devamānuse’’ti."
NULL,p167,2302,100,bodytext,,"Idamavoca brahmā sanaṅkumāro. Samanuñño satthā ahosi. Atha kho brahmā sanaṅkumāro ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti."
NULL,p167,2303,4,subhead,"2. Devadattasuttaṃ","2. Devadattasuttaṃ"
NULL,p167,2304,100,bodytext,,"183. Evaṃ me sutaṃ – ekaṃ samayaṃ bhagavā rājagahe viharati gijjhakūṭe pabbate acirapakkante devadatte. Atha kho brahmā sahampati abhikkantāya rattiyā abhikkantavaṇṇo kevalakappaṃ gijjhakūṭaṃ  pabbataṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ  ṭhito kho brahmā sahampati devadattaṃ ārabbha bhagavato santike imaṃ gāthaṃ abhāsi –"
NULL,p167,2305,100,gatha1,,"‘‘Phalaṃ  ve kadaliṃ hanti, phalaṃ veḷuṃ phalaṃ naḷaṃ;"
NULL,p167,2306,100,gathalast,,"Sakkāro kāpurisaṃ hanti, gabbho assatariṃ yathā’’ti."
NULL,p167,2307,4,subhead,"3. Andhakavindasuttaṃ","3. Andhakavindasuttaṃ"
NULL,p167,2308,100,bodytext,,"184. Ekaṃ  samayaṃ bhagavā māgadhesu viharati andhakavinde. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho brahmā sahampati abhikkantāya rattiyā abhikkantavaṇṇo kevalakappaṃ andhakavindaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavato santike imā gāthāyo abhāsi –"
NULL,p167,2309,100,gatha1,,"‘‘Sevetha pantāni senāsanāni,"
NULL,p167,2310,100,gatha2,,"Careyya saṃyojanavippamokkhā;"
NULL,p167,2311,100,gatha3,,"Sace ratiṃ nādhigaccheyya tattha,"
NULL,p167,2312,100,gathalast,,"Saṅghe vase rakkhitatto satīmā."
NULL,p167,2313,100,gatha1,,"‘‘Kulākulaṃ piṇḍikāya caranto,"
NULL,p167,2314,100,gatha2,,"Indriyagutto  nipako satīmā;"
NULL,p167,2315,100,gatha3,,"Sevetha pantāni senāsanāni,"
NULL,p167,2316,100,gathalast,,"Bhayā pamutto abhaye vimutto."
NULL,p167,2317,100,gatha1,,"‘‘Yattha bheravā sarīsapā [siriṃ sapā (sī. syā. kaṃ. pī.)],"
NULL,p167,2318,100,gatha2,,"Vijju sañcarati thanayati devo;"
NULL,p167,2319,100,gatha3,,"Andhakāratimisāya rattiyā,"
NULL,p167,2320,100,gathalast,,"Nisīdi tattha bhikkhu vigatalomahaṃso."
NULL,p167,2321,100,gatha1,,"‘‘Idañhi jātu me diṭṭhaṃ, nayidaṃ itihītihaṃ;"
NULL,p167,2322,100,gathalast,,"Ekasmiṃ brahmacariyasmiṃ, sahassaṃ maccuhāyinaṃ."
NULL,p167,2323,100,gatha1,,"‘‘Bhiyyo [bhīyo (sī. syā. kaṃ. pī.)] pañcasatā sekkhā, dasā ca dasadhā dasa;"
NULL,p167,2324,100,gathalast,,"Sabbe sotasamāpannā, atiracchānagāmino."
NULL,p167,2325,100,gatha1,,"‘‘Athāyaṃ [atthāyaṃ-itipi dī. ni. 2.290] itarā pajā, puññabhāgāti me mano;"
NULL,p167,2326,100,gathalast,,"Saṅkhātuṃ nopi sakkomi, musāvādassa ottapa’’nti [ottapeti (sī. syā. kaṃ. pī.), ottappeti (ka.)]."
NULL,p167,2327,4,subhead,"4. Aruṇavatīsuttaṃ","4. Aruṇavatīsuttaṃ"
NULL,p167,2328,100,bodytext,,"185. Evaṃ  me sutaṃ – ekaṃ samayaṃ bhagavā sāvatthiyaṃ viharati…pe… tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,2329,100,bodytext,,"‘‘Bhūtapubbaṃ, bhikkhave, rājā ahosi aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi. Aruṇavatiṃ kho pana, bhikkhave, rājadhāniṃ [aruṇavatiyaṃ kho pana bhikkhave rājadhāniyaṃ (pī. ka.)] sikhī bhagavā  arahaṃ sammāsambuddho upanissāya vihāsi. Sikhissa kho pana, bhikkhave, bhagavato arahato sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa, yena aññataro brahmaloko tenupasaṅkamissāma, yāva bhattassa kālo bhavissatī’ti. ‘Evaṃ, bhante’ti kho bhikkhave, abhibhū bhikkhu sikhissa bhagavato arahato sammāsambuddhassa paccassosi. Atha kho, bhikkhave, sikhī bhagavā arahaṃ sammāsambuddho abhibhū ca bhikkhu – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – aruṇavatiyā rājadhāniyā antarahitā tasmiṃ brahmaloke pāturahesuṃ."
NULL,p167,2330,100,bodytext,,"‘‘Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘paṭibhātu, brāhmaṇa, taṃ brahmuno ca brahmaparisāya ca brahmapārisajjānañca dhammī kathā’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā, brahmānañca brahmaparisañca brahmapārisajje ca dhammiyā kathāya sandassesi samādapesi samuttejesi sampahaṃsesi. Tatra sudaṃ, bhikkhave, brahmā ca brahmaparisā ca brahmapārisajjā  ca ujjhāyanti khiyyanti [khīyanti (sī. syā. kaṃ. pī.)] vipācenti – ‘acchariyaṃ vata, bho, abbhutaṃ vata bho, kathañhi nāma satthari sammukhībhūte sāvako dhammaṃ desessatī’’’ti!"
NULL,p167,2331,100,bodytext,,"‘‘Atha  kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘ujjhāyanti kho te, brāhmaṇa, brahmā ca brahmaparisā ca brahmapārisajjā ca – acchariyaṃ vata, bho, abbhutaṃ vata, bho, kathañhi nāma satthari sammukhībhūte sāvako dhammaṃ desessatīti! Tena hi tvaṃ brāhmaṇa, bhiyyosomattāya brahmānañca brahmaparisañca brahmapārisajje ca saṃvejehī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā dissamānenapi kāyena dhammaṃ desesi, adissamānenapi kāyena dhammaṃ desesi, dissamānenapi heṭṭhimena upaḍḍhakāyena adissamānena uparimena upaḍḍhakāyena dhammaṃ desesi, dissamānenapi uparimena upaḍḍhakāyena adissamānena heṭṭhimena upaḍḍhakāyena dhammaṃ desesi. Tatra sudaṃ, bhikkhave, brahmā ca brahmaparisā ca brahmapārisajjā ca acchariyabbhutacittajātā ahesuṃ – ‘acchariyaṃ vata, bho, abbhutaṃ vata, bho, samaṇassa mahiddhikatā mahānubhāvatā’’’ti!"
NULL,p167,2332,100,bodytext,,"‘‘Atha kho abhibhū bhikkhu sikhiṃ bhagavantaṃ arahantaṃ sammāsambuddhaṃ etadavoca – ‘abhijānāmi khvāhaṃ, bhante, bhikkhusaṅghassa majjhe evarūpiṃ vācaṃ bhāsitā – pahomi khvāhaṃ āvuso, brahmaloke ṭhito sahassilokadhātuṃ [sahassīlokadhātuṃ (sī. syā. kaṃ. pī.)] sarena viññāpetu’nti. ‘Etassa, brāhmaṇa, kālo, etassa, brāhmaṇa, kālo; yaṃ tvaṃ, brāhmaṇa, brahmaloke ṭhito sahassilokadhātuṃ sarena viññāpeyyāsī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā brahmaloke ṭhito imā gāthāyo abhāsi –"
NULL,p167,2333,100,gatha1,,"‘‘Ārambhatha [ārabbhatha (sabbattha)] nikkamatha [nikkhamatha (sī. pī.)], yuñjatha buddhasāsane;"
NULL,p167,2334,100,gathalast,,"Dhunātha maccuno senaṃ, naḷāgāraṃva kuñjaro."
NULL,p167,2335,100,gatha1,,"‘‘Yo  imasmiṃ dhammavinaye, appamatto vihassati;"
NULL,p167,2336,100,gathalast,,"Pahāya jātisaṃsāraṃ, dukkhassantaṃ karissatī’’ti."
NULL,p167,2337,100,bodytext,,"‘‘Atha  kho, bhikkhave, sikhī ca bhagavā arahaṃ sammāsambuddho abhibhū ca bhikkhu brahmānañca brahmaparisañca brahmapārisajje ca saṃvejetvā – seyyathāpi nāma…pe… tasmiṃ brahmaloke antarahitā aruṇavatiyā rājadhāniyā pāturahesuṃ. Atha kho, bhikkhave, sikhī bhagavā  arahaṃ sammāsambuddho bhikkhū āmantesi – ‘assuttha no, tumhe, bhikkhave, abhibhussa bhikkhuno brahmaloke ṭhitassa gāthāyo bhāsamānassā’ti? ‘Assumha kho mayaṃ, bhante, abhibhussa bhikkhuno brahmaloke ṭhitassa gāthāyo bhāsamānassā’ti. ‘Yathā kathaṃ pana tumhe, bhikkhave, assuttha abhibhussa bhikkhuno brahmaloke ṭhitassa gāthāyo bhāsamānassā’’’ti? Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassa –"
NULL,p167,2338,100,gatha1,,"‘‘Ārambhatha nikkamatha, yuñjatha buddhasāsane;"
NULL,p167,2339,100,gathalast,,"Dhunātha maccuno senaṃ, naḷāgāraṃva kuñjaro."
NULL,p167,2340,100,gatha1,,"‘‘Yo  imasmiṃ dhammavinaye, appamatto vihassati;"
NULL,p167,2341,100,gathalast,,"Pahāya jātisaṃsāraṃ, dukkhassantaṃ karissatī’’ti."
NULL,p167,2342,100,bodytext,,"‘‘‘Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassā’ti. ‘Sādhu sādhu, bhikkhave; sādhu kho tumhe, bhikkhave! Assuttha abhibhussa bhikkhuno brahmaloke ṭhitassa gāthāyo bhāsamānassā’’’ti."
NULL,p167,2343,100,bodytext,,"Idamavoca bhagavā, attamanā te bhikkhū bhagavato bhāsitaṃ abhinandunti."
NULL,p167,2344,4,subhead,"5. Parinibbānasuttaṃ","5. Parinibbānasuttaṃ"
NULL,p167,2345,100,bodytext,,"186. Ekaṃ samayaṃ bhagavā kusinārāyaṃ viharati upavattane mallānaṃ sālavane antarena yamakasālānaṃ parinibbānasamaye. Atha kho bhagavā bhikkhū āmantesi – ‘‘handa dāni, bhikkhave, āmantayāmi vo – ‘vayadhammā saṅkhārā, appamādena sampādethā’ti. Ayaṃ tathāgatassa pacchimā vācā’’."
NULL,p167,2346,100,bodytext,,"Atha  kho bhagavā paṭhamaṃ jhānaṃ [paṭhamajjhānaṃ (syā. kaṃ.) evaṃ dutiyaṃ jhānaṃ iccādīsupi] samāpajji. Paṭhamā jhānā [paṭhamajjhānā (syā. kaṃ.) evaṃ dutiyā jhānā iccādīsupi] vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ  jhānaṃ samāpajji. Catutthā jhānā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā  vuṭṭhahitvā saññāvedayitanirodhaṃ samāpajji."
NULL,p167,2347,100,bodytext,,"Saññāvedayitanirodhā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā paṭhamaṃ jhānaṃ samāpajji. Paṭhamā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā samanantaraṃ bhagavā parinibbāyi. Parinibbute bhagavati saha parinibbānā brahmā sahampati imaṃ gāthaṃ abhāsi –"
NULL,p167,2348,100,gatha1,,"‘‘Sabbeva nikkhipissanti, bhūtā loke samussayaṃ;"
NULL,p167,2349,100,gatha2,,"Yattha etādiso satthā, loke appaṭipuggalo;"
NULL,p167,2350,100,gathalast,,"Tathāgato balappatto, sambuddho parinibbuto’’ti."
NULL,p167,2351,100,bodytext,,"Parinibbute bhagavati saha parinibbānā sakko devānamindo imaṃ gāthaṃ abhāsi –"
NULL,p167,2352,100,gatha1,,"‘‘Aniccā vata saṅkhārā, uppādavayadhammino;"
NULL,p167,2353,100,gathalast,,"Uppajjitvā nirujjhanti, tesaṃ vūpasamo sukho’’ti."
NULL,p167,2354,100,bodytext,,"Parinibbute  bhagavati saha parinibbānā āyasmā ānando imaṃ gāthaṃ abhāsi –"
NULL,p167,2355,100,gatha1,,"‘‘Tadāsi yaṃ bhiṃsanakaṃ, tadāsi lomahaṃsanaṃ;"
NULL,p167,2356,100,gathalast,,"Sabbākāravarūpete, sambuddhe parinibbute’’ti."
NULL,p167,2357,100,bodytext,,"Parinibbute  bhagavati saha parinibbānā āyasmā anuruddho imā gāthāyo abhāsi –"
NULL,p167,2358,100,gatha1,,"‘‘Nāhu assāsapassāso, ṭhitacittassa tādino;"
NULL,p167,2359,100,gathalast,,"Anejo santimārabbha, cakkhumā parinibbuto [yaṃ kālamakarī muni (mahāparinibbānasutte)]."
NULL,p167,2360,100,gatha1,,"‘‘Asallīnena cittena, vedanaṃ ajjhavāsayi;"
NULL,p167,2361,100,gathalast,,"Pajjotasseva nibbānaṃ, vimokkho cetaso ahū’’ti."
NULL,p167,2362,100,centered,,"Dutiyo vaggo."
NULL,p167,2363,100,bodytext,,"Tassuddānaṃ –"
NULL,p167,2364,100,gatha1,,"Brahmāsanaṃ devadatto, andhakavindo aruṇavatī;"
NULL,p167,2365,100,gathalast,,"Parinibbānena ca desitaṃ, idaṃ brahmapañcakanti."
NULL,p167,2366,100,centered,,"Brahmasaṃyuttaṃ samattaṃ. [ito paraṃ marammapotthakesu evampi dissati –§brahmāyācanaṃ agāravañca, brahmadevo bako ca brahmā.§aññataro ca brahmākokālikañca, tissakañca turū ca.§brahmā kokālikabhikkhu, sanaṅkumārena devadattaṃ.§andhakavindaṃ aruṇavati, parinibbānena pannarasāti.]"
NULL,p167,2367,2,chapter,"7. Brāhmaṇasaṃyuttaṃ","7. Brāhmaṇasaṃyuttaṃ"
NULL,p167,2368,3,title,"1. Arahantavaggo","1. Arahantavaggo"
NULL,p167,2369,4,subhead,"1. Dhanañjānīsuttaṃ","1. Dhanañjānīsuttaṃ"
NULL,p167,2370,100,bodytext,,"187. Evaṃ  me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññatarassa bhāradvājagottassa brāhmaṇassa dhanañjānī [dhānañjānī (pī. sī. aṭṭha.)] nāma brāhmaṇī abhippasannā hoti buddhe ca dhamme ca saṅghe ca. Atha kho dhanañjānī brāhmaṇī bhāradvājagottassa brāhmaṇassa bhattaṃ upasaṃharantī upakkhalitvā tikkhattuṃ udānaṃ udānesi –"
NULL,p167,2371,100,gatha1,,"‘‘Namo tassa bhagavato arahato sammāsambuddhassa;"
NULL,p167,2372,100,gatha1,,"Namo tassa bhagavato arahato sammāsambuddhassa;"
NULL,p167,2373,100,gathalast,,"Namo tassa bhagavato arahato sammāsambuddhassā’’ti."
NULL,p167,2374,100,bodytext,,"Evaṃ vutte, bhāradvājagotto brāhmaṇo dhanañjāniṃ brāhmaṇiṃ etadavoca – ‘‘evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati. Idāni tyāhaṃ, vasali, tassa satthuno vādaṃ āropessāmī’’ti. ‘‘Na khvāhaṃ taṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo tassa bhagavato vādaṃ āropeyya arahato sammāsambuddhassa. Api ca tvaṃ, brāhmaṇa, gaccha, gantvā vijānissasī’’ti [gantvāpi jānissasīti (syā. kaṃ.)]."
NULL,p167,2375,100,bodytext,,"Atha  kho bhāradvājagotto brāhmaṇo kupito anattamano yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ  nisinno kho bhāradvājagotto brāhmaṇo bhagavantaṃ gāthāya ajjhabhāsi –"
NULL,p167,2376,100,gatha1,,"‘‘Kiṃsu  chetvā sukhaṃ seti, kiṃsu chetvā na socati;"
NULL,p167,2377,100,gathalast,,"Kissassu ekadhammassa, vadhaṃ rocesi gotamā’’ti."
NULL,p167,2378,100,gatha1,,"‘‘Kodhaṃ  chetvā sukhaṃ seti, kodhaṃ chetvā na socati;"
NULL,p167,2379,100,gatha2,,"Kodhassa visamūlassa, madhuraggassa brāhmaṇa;"
NULL,p167,2380,100,gathalast,,"Vadhaṃ ariyā pasaṃsanti, tañhi chetvā na socatī’’ti."
NULL,p167,2381,100,bodytext,,"Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evamevaṃ bhotā gotamena anekapariyāyena dhammo pakāsito. Esāhaṃ, bhante, bhagavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti."
NULL,p167,2382,100,bodytext,,"Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā bhāradvājo eko vūpakaṭṭho appamatto  ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti."
NULL,p167,2383,4,subhead,"2. Akkosasuttaṃ","2. Akkosasuttaṃ"
NULL,p167,2384,100,bodytext,,"188. Ekaṃ samayaṃ bhagavā rājagahe viharati veḷuvane kalandakanivāpe. Assosi kho akkosakabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā  bhagavantaṃ asabbhāhi pharusāhi vācāhi akkosati paribhāsati."
NULL,p167,2385,100,bodytext,,"Evaṃ  vutte, bhagavā akkosakabhāradvājaṃ brāhmaṇaṃ etadavoca – ‘‘taṃ kiṃ maññasi, brāhmaṇa, api nu kho te āgacchanti mittāmaccā ñātisālohitā atithiyo [atithayo (?)]’’ti? ‘‘Appekadā me, bho gotama, āgacchanti mittāmaccā  ñātisālohitā atithiyo’’ti. ‘‘‘Taṃ kiṃ maññasi, brāhmaṇa, api nu tesaṃ anuppadesi khādanīyaṃ vā bhojanīyaṃ vā sāyanīyaṃ vā’’’ti? ‘‘‘Appekadā nesāhaṃ, bho gotama, anuppademi khādanīyaṃ vā bhojanīyaṃ vā sāyanīyaṃ vā’’’ti. ‘‘‘Sace kho pana te, brāhmaṇa, nappaṭiggaṇhanti, kassa taṃ hotī’’’ti? ‘‘‘Sace te, bho gotama, nappaṭiggaṇhanti, amhākameva taṃ hotī’’’ti. ‘‘Evameva kho, brāhmaṇa, yaṃ tvaṃ amhe anakkosante akkosasi, arosente rosesi, abhaṇḍante bhaṇḍasi, taṃ te mayaṃ nappaṭiggaṇhāma. Tavevetaṃ, brāhmaṇa, hoti; tavevetaṃ, brāhmaṇa, hoti’’."
NULL,p167,2386,100,bodytext,,"‘‘Yo kho, brāhmaṇa, akkosantaṃ paccakkosati, rosentaṃ paṭiroseti, bhaṇḍantaṃ paṭibhaṇḍati, ayaṃ vuccati, brāhmaṇa, sambhuñjati vītiharatīti. Te mayaṃ tayā neva sambhuñjāma na vītiharāma. Tavevetaṃ, brāhmaṇa, hoti; tavevetaṃ, brāhmaṇa, hotī’’ti. ‘‘Bhavantaṃ kho gotamaṃ sarājikā parisā evaṃ jānāti – ‘arahaṃ samaṇo gotamo’ti. Atha ca pana bhavaṃ gotamo kujjhatī’’ti."
NULL,p167,2387,100,gatha1,,"‘‘Akkodhassa kuto kodho, dantassa samajīvino;"
NULL,p167,2388,100,gathalast,,"Sammadaññā vimuttassa, upasantassa tādino."
NULL,p167,2389,100,gatha1,,"‘‘Tasseva tena pāpiyo, yo kuddhaṃ paṭikujjhati;"
NULL,p167,2390,100,gathalast,,"Kuddhaṃ appaṭikujjhanto, saṅgāmaṃ jeti dujjayaṃ."
NULL,p167,2391,100,gatha1,,"‘‘Ubhinnamatthaṃ carati, attano ca parassa ca;"
NULL,p167,2392,100,gathalast,,"Paraṃ saṅkupitaṃ ñatvā, yo sato upasammati."
NULL,p167,2393,100,gatha1,,"‘‘Ubhinnaṃ tikicchantānaṃ, attano ca parassa ca;"
NULL,p167,2394,100,gathalast,,"Janā maññanti bāloti, ye dhammassa akovidā’’ti."
NULL,p167,2395,100,bodytext,,"Evaṃ  vutte, akkosakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… esāhaṃ  bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ, bhante, bhoto gotamassa santike pabbajjaṃ, labheyyaṃ upasampada’’nti."
NULL,p167,2396,100,bodytext,,"Alattha kho akkosakabhāradvājo brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā akkosakabhāradvājo eko vūpakaṭṭho appamatto ātāpī pahitatto viharanto  nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti."
NULL,p167,2397,4,subhead,"3. Asurindakasuttaṃ","3. Asurindakasuttaṃ"
NULL,p167,2398,100,bodytext,,"189. Ekaṃ samayaṃ bhagavā rājagahe viharati veḷuvane kalandakanivāpe. Assosi kho asurindakabhāradvājo brāhmaṇo – ‘‘bhāradvājagotto brāhmaṇo kira samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā bhagavantaṃ asabbhāhi pharusāhi vācāhi akkosati paribhāsati. Evaṃ vutte, bhagavā tuṇhī ahosi. Atha kho asurindakabhāradvājo brāhmaṇo bhagavantaṃ etadavoca – ‘‘jitosi, samaṇa, jitosi, samaṇā’’ti."
NULL,p167,2399,100,gatha1,,"‘‘Jayaṃ  ve maññati bālo, vācāya pharusaṃ bhaṇaṃ;"
NULL,p167,2400,100,gathalast,,"Jayañcevassa taṃ hoti, yā titikkhā vijānato."
NULL,p167,2401,100,gatha1,,"‘‘Tasseva tena pāpiyo, yo kuddhaṃ paṭikujjhati;"
NULL,p167,2402,100,gathalast,,"Kuddhaṃ appaṭikujjhanto, saṅgāmaṃ jeti dujjayaṃ."
NULL,p167,2403,100,gatha1,,"‘‘Ubhinnamatthaṃ carati, attano ca parassa ca;"
NULL,p167,2404,100,gathalast,,"Paraṃ saṅkupitaṃ ñatvā, yo sato upasammati."
NULL,p167,2405,100,gatha1,,"‘‘Ubhinnaṃ  tikicchantānaṃ, attano ca parassa ca;"
NULL,p167,2406,100,gathalast,,"Janā maññanti bāloti, ye dhammassa akovidā’’ti."
NULL,p167,2407,100,bodytext,,"Evaṃ  vutte, asurindakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti."
NULL,p167,2408,4,subhead,"4. Bilaṅgikasuttaṃ","4. Bilaṅgikasuttaṃ"
NULL,p167,2409,100,bodytext,,"190. Ekaṃ  samayaṃ bhagavā rājagahe viharati veḷuvane kalandakanivāpe. Assosi kho bilaṅgikabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā bilaṅgikassa bhāradvājassa brāhmaṇassa cetasā cetoparivitakkamaññāya bilaṅgikaṃ bhāradvājaṃ brāhmaṇaṃ gāthāya ajjhabhāsi  –"
NULL,p167,2410,100,gatha1,,"‘‘Yo appaduṭṭhassa narassa dussati,"
NULL,p167,2411,100,gatha2,,"Suddhassa posassa anaṅgaṇassa;"
NULL,p167,2412,100,gatha3,,"Tameva bālaṃ pacceti pāpaṃ,"
NULL,p167,2413,100,gathalast,,"Sukhumo rajo paṭivātaṃva khitto’’ti."
NULL,p167,2414,100,bodytext,,"Evaṃ vutte, vilaṅgikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti."
NULL,p167,2415,4,subhead,"5. Ahiṃsakasuttaṃ","5. Ahiṃsakasuttaṃ"
NULL,p167,2416,100,bodytext,,"191. Sāvatthinidānaṃ. Atha kho ahiṃsakabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ  nisinno kho ahiṃsakabhāradvājo brāhmaṇo bhagavantaṃ etadavoca – ‘‘ahiṃsakāhaṃ, bho gotama, ahiṃsakāhaṃ, bho gotamā’’ti."
NULL,p167,2417,100,gatha1,,"‘‘Yathā  nāmaṃ tathā cassa, siyā kho tvaṃ ahiṃsako;"
NULL,p167,2418,100,gatha2,,"Yo ca kāyena vācāya, manasā ca na hiṃsati;"
NULL,p167,2419,100,gathalast,,"Sa ve ahiṃsako hoti, yo paraṃ na vihiṃsatī’’ti."
NULL,p167,2420,100,bodytext,,"Evaṃ vutte, ahiṃsakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā ahiṃsakabhāradvājo arahataṃ ahosī’’ti."
NULL,p167,2421,4,subhead,"6. Jaṭāsuttaṃ","6. Jaṭāsuttaṃ"
NULL,p167,2422,100,bodytext,,"192. Sāvatthinidānaṃ. Atha kho jaṭābhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho jaṭābhāradvājo brāhmaṇo bhagavantaṃ gāthāya ajjhabhāsi –"
NULL,p167,2423,100,gatha1,,"‘‘Antojaṭā bahijaṭā, jaṭāya jaṭitā pajā;"
NULL,p167,2424,100,gathalast,,"Taṃ taṃ gotama pucchāmi, ko imaṃ vijaṭaye jaṭa’’nti."
NULL,p167,2425,100,gatha1,,"‘‘Sīle patiṭṭhāya naro sapañño, cittaṃ paññañca bhāvayaṃ;"
NULL,p167,2426,100,gathalast,,"Ātāpī nipako bhikkhu, so imaṃ vijaṭaye jaṭaṃ."
NULL,p167,2427,100,gatha1,,"‘‘Yesaṃ rāgo ca doso ca, avijjā ca virājitā;"
NULL,p167,2428,100,gathalast,,"Khīṇāsavā arahanto, tesaṃ vijaṭitā jaṭā."
NULL,p167,2429,100,gatha1,,"‘‘Yattha nāmañca rūpañca, asesaṃ uparujjhati;"
NULL,p167,2430,100,gathalast,,"Paṭighaṃ rūpasaññā ca, etthesā chijjate jaṭā’’ti."
NULL,p167,2431,100,bodytext,,"Evaṃ  vutte, jaṭābhāradvājo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti."
NULL,p167,2432,4,subhead,"7. Suddhikasuttaṃ","7. Suddhikasuttaṃ"
NULL,p167,2433,100,bodytext,,"193. Sāvatthinidānaṃ. Atha kho suddhikabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ  nisinno kho suddhikabhāradvājo brāhmaṇo bhagavato santike imaṃ gāthaṃ ajjhabhāsi –"
NULL,p167,2434,100,gatha1,,"‘‘Na brāhmaṇo [nābrāhmaṇo (?)] sujjhati koci, loke sīlavāpi tapokaraṃ;"
NULL,p167,2435,100,gathalast,,"Vijjācaraṇasampanno, so sujjhati na aññā itarā pajā’’ti."
NULL,p167,2436,100,gatha1,,"‘‘Bahumpi palapaṃ jappaṃ, na jaccā hoti brāhmaṇo;"
NULL,p167,2437,100,gathalast,,"Antokasambu saṅkiliṭṭho, kuhanaṃ upanissito."
NULL,p167,2438,100,gatha1,,"‘‘Khattiyo  brāhmaṇo vesso, suddo caṇḍālapukkuso;"
NULL,p167,2439,100,gatha2,,"Āraddhavīriyo pahitatto, niccaṃ daḷhaparakkamo;"
NULL,p167,2440,100,gathalast,,"Pappoti paramaṃ suddhiṃ, evaṃ jānāhi brāhmaṇā’’ti."
NULL,p167,2441,100,bodytext,,"Evaṃ vutte, suddhikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti."
NULL,p167,2442,4,subhead,"8. Aggikasuttaṃ","8. Aggikasuttaṃ"
NULL,p167,2443,100,bodytext,,"194. Ekaṃ  samayaṃ bhagavā rājagahe viharati veḷuvane kalandakanivāpe. Tena kho pana samayena aggikabhāradvājassa brāhmaṇassa sappinā pāyaso sannihito hoti – ‘‘aggiṃ juhissāmi, aggihuttaṃ paricarissāmī’’ti."
NULL,p167,2444,100,bodytext,,"Atha kho bhagavā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. Rājagahe sapadānaṃ piṇḍāya caramāno yena aggikabhāradvājassa brāhmaṇassa nivesanaṃ tenupasaṅkami; upasaṅkamitvā ekamantaṃ aṭṭhāsi. Addasā kho aggikabhāradvājo brāhmaṇo bhagavantaṃ piṇḍāya ṭhitaṃ. Disvāna bhagavantaṃ gāthāya ajjhabhāsi –"
NULL,p167,2445,100,gatha1,,"‘‘Tīhi vijjāhi sampanno, jātimā sutavā bahū;"
NULL,p167,2446,100,gathalast,,"Vijjācaraṇasampanno, somaṃ bhuñjeyya pāyasa’’nti."
NULL,p167,2447,100,gatha1,,"‘‘Bahumpi palapaṃ jappaṃ, na jaccā hoti brāhmaṇo;"
NULL,p167,2448,100,gathalast,,"Antokasambu saṃkiliṭṭho, kuhanāparivārito."
NULL,p167,2449,100,gatha1,,"‘‘Pubbenivāsaṃ  yo vedī, saggāpāyañca passati;"
NULL,p167,2450,100,gathalast,,"Atho jātikkhayaṃ patto, abhiññāvosito muni."
NULL,p167,2451,100,gatha1,,"‘‘Etāhi tīhi vijjāhi, tevijjo hoti brāhmaṇo;"
NULL,p167,2452,100,gathalast,,"Vijjācaraṇasampanno, somaṃ bhuñjeyya pāyasa’’nti."
NULL,p167,2453,100,bodytext,,"‘‘Bhuñjatu bhavaṃ gotamo. Brāhmaṇo bhava’’nti."
NULL,p167,2454,100,gatha1,,"‘‘Gāthābhigītaṃ  me abhojaneyyaṃ,"
NULL,p167,2455,100,gatha2,,"Sampassataṃ brāhmaṇa nesa dhammo;"
NULL,p167,2456,100,gatha3,,"Gāthābhigītaṃ panudanti buddhā,"
NULL,p167,2457,100,gathalast,,"Dhamme sati brāhmaṇa vuttiresā."
NULL,p167,2458,100,gatha1,,"‘‘Aññena ca kevalinaṃ mahesiṃ,"
NULL,p167,2459,100,gatha2,,"Khīṇāsavaṃ kukkuccavūpasantaṃ;"
NULL,p167,2460,100,gatha3,,"Annena pānena upaṭṭhahassu,"
NULL,p167,2461,100,gathalast,,"Khettañhi taṃ puññapekkhassa hotī’’ti."
NULL,p167,2462,100,bodytext,,"Evaṃ  vutte, aggikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā aggikabhāradvājo arahataṃ ahosī’’ti."
NULL,p167,2463,4,subhead,"9. Sundarikasuttaṃ","9. Sundarikasuttaṃ"
NULL,p167,2464,100,bodytext,,"195. Ekaṃ samayaṃ bhagavā kosalesu viharati sundarikāya nadiyā tīre. Tena kho pana samayena sundarikabhāradvājo brāhmaṇo sundarikāya nadiyā tīre aggiṃ juhati, aggihuttaṃ paricarati. Atha kho sundarikabhāradvājo brāhmaṇo aggiṃ juhitvā aggihuttaṃ paricaritvā uṭṭhāyāsanā samantā catuddisā anuvilokesi – ‘‘ko nu kho imaṃ habyasesaṃ bhuñjeyyā’’ti? Addasā kho sundarikabhāradvājo brāhmaṇo bhagavantaṃ aññatarasmiṃ rukkhamūle sasīsaṃ pārutaṃ nisinnaṃ. Disvāna vāmena hatthena  habyasesaṃ gahetvā dakkhiṇena hatthena kamaṇḍaluṃ gahetvā yena bhagavā tenupasaṅkami. Atha kho bhagavā sundarikabhāradvājassa brāhmaṇassa padasaddena sīsaṃ vivari. Atha kho sundarikabhāradvājo brāhmaṇo ‘muṇḍo ayaṃ  bhavaṃ, muṇḍako ayaṃ bhava’nti tatova puna nivattitukāmo ahosi. Atha kho sundarikabhāradvājassa brāhmaṇassa etadahosi – ‘muṇḍāpi hi idhekacce brāhmaṇā bhavanti; yaṃnūnāhaṃ taṃ upasaṅkamitvā jātiṃ puccheyya’nti."
NULL,p167,2465,100,bodytext,,"Atha kho sundarikabhāradvājo brāhmaṇo yena bhagavā tenupasaṅkami; upasaṅkamitvā bhagavantaṃ etadavoca – ‘kiṃjacco bhava’nti?"
NULL,p167,2466,100,gatha1,,"‘‘Mā  jātiṃ puccha caraṇañca puccha,"
NULL,p167,2467,100,gatha2,,"Kaṭṭhā have jāyati jātavedo;"
NULL,p167,2468,100,gatha3,,"Nīcākulīnopi muni dhitimā,"
NULL,p167,2469,100,gathalast,,"Ājānīyo hoti hirīnisedho."
NULL,p167,2470,100,gatha1,,"‘‘Saccena danto damasā upeto,"
NULL,p167,2471,100,gatha2,,"Vedantagū vusitabrahmacariyo;"
NULL,p167,2472,100,gatha3,,"Yaññopanīto  tamupavhayetha,"
NULL,p167,2473,100,gathalast,,"Kālena so juhati dakkhiṇeyye’’ti."
NULL,p167,2474,100,gatha1,,"‘‘Addhā suyiṭṭhaṃ suhutaṃ mama yidaṃ,"
NULL,p167,2475,100,gatha2,,"Yaṃ tādisaṃ vedagumaddasāmi;"
NULL,p167,2476,100,gatha3,,"Tumhādisānañhi  adassanena,"
NULL,p167,2477,100,gathalast,,"Añño jano bhuñjati habyasesa’’nti."
NULL,p167,2478,100,bodytext,,"‘‘Bhuñjatu bhavaṃ gotamo. Brāhmaṇo bhava’’nti."
NULL,p167,2479,100,gatha1,,"‘‘Gāthābhigītaṃ me abhojaneyyaṃ,"
NULL,p167,2480,100,gatha2,,"Sampassataṃ brāhmaṇa nesa dhammo;"
NULL,p167,2481,100,gatha3,,"Gāthābhigītaṃ panudanti buddhā,"
NULL,p167,2482,100,gathalast,,"Dhamme sati brāhmaṇa vuttiresā."
NULL,p167,2483,100,gatha1,,"‘‘Aññena ca kevalinaṃ mahesiṃ,"
NULL,p167,2484,100,gatha2,,"Khīṇāsavaṃ kukkuccavūpasantaṃ;"
NULL,p167,2485,100,gatha3,,"Annena pānena upaṭṭhahassu,"
NULL,p167,2486,100,gathalast,,"Khettañhi taṃ puññapekkhassa hotī’’ti."
NULL,p167,2487,100,bodytext,,"‘‘Atha kassa cāhaṃ, bho gotama, imaṃ habyasesaṃ dammī’’ti? ‘‘Na khvāhaṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yasseso habyaseso bhutto sammā pariṇāmaṃ gaccheyya  aññatra, brāhmaṇa, tathāgatassa vā tathāgatasāvakassa vā. Tena hi tvaṃ, brāhmaṇa, taṃ habyasesaṃ appaharite vā chaḍḍehi appāṇake vā udake opilāpehī’’ti."
NULL,p167,2488,100,bodytext,,"Atha kho sundarikabhāradvājo brāhmaṇo taṃ habyasesaṃ appāṇake udake opilāpesi. Atha kho so habyaseso udake pakkhitto cicciṭāyati  ciṭiciṭāyati sandhūpāyati sampadhūpāyati. Seyyathāpi nāma  phālo [loho (ka.)] divasaṃsantatto [divasasantatto (sī. syā. kaṃ. pī.)] udake pakkhitto cicciṭāyati ciṭiciṭāyati sandhūpāyati sampadhūpāyati; evameva so habyaseso udake pakkhitto cicciṭāyati ciṭiciṭāyati sandhūpāyati sampadhūpāyati."
NULL,p167,2489,100,bodytext,,"Atha kho sundarikabhāradvājo brāhmaṇo saṃviggo lomahaṭṭhajāto yena bhagavā tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhitaṃ kho sundarikabhāradvājaṃ brāhmaṇaṃ bhagavā gāthāhi ajjhabhāsi –"
NULL,p167,2490,100,gatha1,,"‘‘Mā brāhmaṇa dāru samādahāno,"
NULL,p167,2491,100,gatha2,,"Suddhiṃ amaññi bahiddhā hi etaṃ;"
NULL,p167,2492,100,gatha3,,"Na hi tena suddhiṃ kusalā vadanti,"
NULL,p167,2493,100,gathalast,,"Yo bāhirena parisuddhimicche."
NULL,p167,2494,100,gatha1,,"‘‘Hitvā ahaṃ brāhmaṇa dārudāhaṃ"
NULL,p167,2495,100,gatha2,,"Ajjhattamevujjalayāmi [ajjhattameva jalayāmi (sī. syā. kaṃ. pī.)] jotiṃ;"
NULL,p167,2496,100,gatha1,,"Niccagginī niccasamāhitatto,"
NULL,p167,2497,100,gathalast,,"Arahaṃ ahaṃ brahmacariyaṃ carāmi."
NULL,p167,2498,100,gatha1,,"‘‘Māno hi te brāhmaṇa khāribhāro,"
NULL,p167,2499,100,gatha2,,"Kodho dhumo bhasmani mosavajjaṃ;"
NULL,p167,2500,100,gatha3,,"Jivhā sujā hadayaṃ jotiṭhānaṃ,"
NULL,p167,2501,100,gathalast,,"Attā sudanto purisassa joti."
NULL,p167,2502,100,gatha1,,"‘‘Dhammo  rahado brāhmaṇa sīlatittho,"
NULL,p167,2503,100,gatha2,,"Anāvilo sabbhi sataṃ pasattho;"
NULL,p167,2504,100,gatha3,,"Yattha have vedaguno sinātā,"
NULL,p167,2505,100,gathalast,,"Anallagattāva [anallīnagattāva (sī. pī. ka.)] taranti pāraṃ."
NULL,p167,2506,100,gatha1,,"‘‘Saccaṃ dhammo saṃyamo brahmacariyaṃ,"
NULL,p167,2507,100,gatha2,,"Majjhe sitā brāhmaṇa brahmapatti;"
NULL,p167,2508,100,gatha3,,"Sa  tujjubhūtesu namo karohi,"
NULL,p167,2509,100,gathalast,,"Tamahaṃ naraṃ dhammasārīti brūmī’’ti."
NULL,p167,2510,100,bodytext,,"Evaṃ  vutte, sundarikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti."
NULL,p167,2511,4,subhead,"10. Bahudhītarasuttaṃ","10. Bahudhītarasuttaṃ"
NULL,p167,2512,100,bodytext,,"196. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa catuddasa balībaddā naṭṭhā honti. Atha kho bhāradvājagotto brāhmaṇo te balībadde gavesanto yena so vanasaṇḍo tenupasaṅkami; upasaṅkamitvā addasa bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavato santike imā gāthāyo abhāsi –"
NULL,p167,2513,100,gatha1,,"‘‘Na  hi nūnimassa [nahanūnimassa (sī. syā. kaṃ.)] samaṇassa, balībaddā catuddasa;"
NULL,p167,2514,100,gathalast,,"Ajjasaṭṭhiṃ na dissanti, tenāyaṃ samaṇo sukhī."
NULL,p167,2515,100,gatha1,,"‘‘Na hi nūnimassa samaṇassa, tilākhettasmi pāpakā;"
NULL,p167,2516,100,gathalast,,"Ekapaṇṇā dupaṇṇā [dvipaṇṇā (sī. pī.)] ca, tenāyaṃ samaṇo sukhī."
NULL,p167,2517,100,gatha1,,"‘‘Na hi nūnimassa samaṇassa, tucchakoṭṭhasmi mūsikā;"
NULL,p167,2518,100,gathalast,,"Ussoḷhikāya naccanti, tenāyaṃ samaṇo sukhī."
NULL,p167,2519,100,gatha1,,"‘‘Na hi nūnimassa samaṇassa, santhāro sattamāsiko;"
NULL,p167,2520,100,gathalast,,"Uppāṭakehi sañchanno, tenāyaṃ samaṇo sukhī."
NULL,p167,2521,100,gatha1,,"‘‘Na  hi nūnimassa samaṇassa, vidhavā satta dhītaro;"
NULL,p167,2522,100,gathalast,,"Ekaputtā duputtā [dviputtā (sī. pī.)] ca, tenāyaṃ samaṇo sukhī."
NULL,p167,2523,100,gatha1,,"‘‘Na hi nūnimassa samaṇassa, piṅgalā tilakāhatā;"
NULL,p167,2524,100,gathalast,,"Sottaṃ pādena bodheti, tenāyaṃ samaṇo sukhī."
NULL,p167,2525,100,gatha1,,"‘‘Na hi nūnimassa samaṇassa, paccūsamhi iṇāyikā;"
NULL,p167,2526,100,gathalast,,"Detha dethāti codenti, tenāyaṃ samaṇo sukhī’’ti."
NULL,p167,2527,100,gatha1,,"‘‘Na  hi mayhaṃ brāhmaṇa, balībaddā catuddasa;"
NULL,p167,2528,100,gathalast,,"Ajjasaṭṭhiṃ na dissanti, tenāhaṃ brāhmaṇā sukhī."
NULL,p167,2529,100,gatha1,,"‘‘Na  hi mayhaṃ brāhmaṇa, tilākhettasmi pāpakā;"
NULL,p167,2530,100,gathalast,,"Ekapaṇṇā dupaṇṇā ca, tenāhaṃ brāhmaṇā sukhī."
NULL,p167,2531,100,gatha1,,"‘‘Na hi mayhaṃ brāhmaṇa, tucchakoṭṭhasmi mūsikā;"
NULL,p167,2532,100,gathalast,,"Ussoḷhikāya naccanti, tenāhaṃ brāhmaṇā sukhī."
NULL,p167,2533,100,gatha1,,"‘‘Na  hi mayhaṃ brāhmaṇa, santhāro sattamāsiko;"
NULL,p167,2534,100,gathalast,,"Uppāṭakehi sañchanno, tenāhaṃ brāhmaṇā sukhī."
NULL,p167,2535,100,gatha1,,"‘‘Na hi mayhaṃ brāhmaṇa, vidhavā satta dhītaro;"
NULL,p167,2536,100,gathalast,,"Ekaputtā duputtā ca, tenāhaṃ brāhmaṇā sukhī."
NULL,p167,2537,100,gatha1,,"‘‘Na hi mayhaṃ brāhmaṇa, piṅgalā tilakāhatā;"
NULL,p167,2538,100,gathalast,,"Sottaṃ pādena bodheti, tenāhaṃ brāhmaṇā sukhī."
NULL,p167,2539,100,gatha1,,"‘‘Na  hi mayhaṃ brāhmaṇa, paccūsamhi iṇāyikā;"
NULL,p167,2540,100,gathalast,,"Detha dethāti codenti, tenāhaṃ brāhmaṇā sukhī’’ti."
NULL,p167,2541,100,bodytext,,"Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evameva bhotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti."
NULL,p167,2542,100,bodytext,,"Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno panāyasmā bhāradvājo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ – brahmacariyapariyosānaṃ  diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ  itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti."
NULL,p167,2543,100,centered,,"Arahantavaggo paṭhamo."
NULL,p167,2544,100,bodytext,,"Tassuddānaṃ –"
NULL,p167,2545,100,gatha1,,"Dhanañjānī ca akkosaṃ, asurindaṃ bilaṅgikaṃ;"
NULL,p167,2546,100,gatha2,,"Ahiṃsakaṃ jaṭā ceva, suddhikañceva aggikā;"
NULL,p167,2547,100,gathalast,,"Sundarikaṃ bahudhītarena ca te dasāti."
NULL,p167,2548,3,title,"2. Upāsakavaggo","2. Upāsakavaggo"
NULL,p167,2549,4,subhead,"1. Kasibhāradvājasuttaṃ","1. Kasibhāradvājasuttaṃ"
NULL,p167,2550,100,bodytext,,"197. Evaṃ  me sutaṃ – ekaṃ samayaṃ bhagavā magadhesu viharati dakkhiṇāgirismiṃ ekanāḷāyaṃ brāhmaṇagāme. Tena kho pana samayena kasibhāradvājassa [kasikabhāradvājassa (ka.)] brāhmaṇassa pañcamattāni naṅgalasatāni payuttāni honti vappakāle. Atha kho bhagavā pubbaṇhasamayaṃ nivāsetvā pattacīvaramādāya yena kasibhāradvājassa brāhmaṇassa kammanto tenupasaṅkami."
NULL,p167,2551,100,bodytext,,"Tena kho pana samayena kasibhāradvājassa brāhmaṇassa parivesanā vattati. Atha kho bhagavā yena parivesanā tenupasaṅkami; upasaṅkamitvā ekamantaṃ aṭṭhāsi. Addasā kho kasibhāradvājo brāhmaṇo bhagavantaṃ piṇḍāya ṭhitaṃ. Disvā bhagavantaṃ etadavoca – ‘‘ahaṃ kho, samaṇa, kasāmi ca vapāmi ca, kasitvā ca vapitvā ca bhuñjāmi. Tvampi, samaṇa, kasassu ca vapassu ca, kasitvā ca vapitvā ca bhuñjassū’’ti. ‘‘Ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti. Na kho mayaṃ passāma bhoto gotamassa yugaṃ vā naṅgalaṃ vā phālaṃ vā pācanaṃ vā balībadde vā, atha ca pana  bhavaṃ gotamo evamāha – ‘‘ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti. Atha kho kasibhāradvājo brāhmaṇo bhagavantaṃ gāthāya ajjhabhāsi –"
NULL,p167,2552,100,gatha1,,"‘‘Kassako paṭijānāsi, na ca passāmi te kasiṃ;"
NULL,p167,2553,100,gathalast,,"Kassako pucchito brūhi, kathaṃ jānemu taṃ kasi’’nti."
NULL,p167,2554,100,gatha1,,"‘‘Saddhā bījaṃ tapo vuṭṭhi, paññā me yuganaṅgalaṃ;"
NULL,p167,2555,100,gathalast,,"Hirī īsā mano yottaṃ, sati me phālapācanaṃ."
NULL,p167,2556,100,gatha1,,"‘‘Kāyagutto  vacīgutto, āhāre udare yato;"
NULL,p167,2557,100,gathalast,,"Saccaṃ karomi niddānaṃ, soraccaṃ me pamocanaṃ."
NULL,p167,2558,100,gatha1,,"‘‘Vīriyaṃ  me dhuradhorayhaṃ, yogakkhemādhivāhanaṃ;"
NULL,p167,2559,100,gathalast,,"Gacchati anivattantaṃ, yattha gantvā na socati."
NULL,p167,2560,100,gatha1,,"‘‘Evamesā kasī kaṭṭhā, sā hoti amatapphalā;"
NULL,p167,2561,100,gathalast,,"Etaṃ kasiṃ kasitvāna, sabbadukkhā pamuccatī’’ti."
NULL,p167,2562,100,bodytext,,"‘‘Bhuñjatu bhavaṃ gotamo. Kassako bhavaṃ. Yañhi bhavaṃ gotamo amatapphalampi kasiṃ kasatī’’ti [bhāsatīti (ka.)]."
NULL,p167,2563,100,gatha1,,"‘‘Gāthābhigītaṃ me abhojaneyyaṃ,"
NULL,p167,2564,100,gatha2,,"Sampassataṃ brāhmaṇa nesa dhammo;"
NULL,p167,2565,100,gatha3,,"Gāthābhigītaṃ panudanti buddhā,"
NULL,p167,2566,100,gathalast,,"Dhamme sati brāhmaṇa vuttiresā."
NULL,p167,2567,100,gatha1,,"‘‘Aññena  ca kevalinaṃ mahesiṃ,"
NULL,p167,2568,100,gatha2,,"Khīṇāsavaṃ kukkuccavūpasantaṃ;"
NULL,p167,2569,100,gatha3,,"Annena pānena upaṭṭhahassu,"
NULL,p167,2570,100,gathalast,,"Khettañhi taṃ puññapekkhassa hotī’’ti."
NULL,p167,2571,100,bodytext,,"Evaṃ vutte, kasibhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… ajjatagge pāṇupetaṃ saraṇaṃ gata’’nti."
NULL,p167,2572,4,subhead,"2. Udayasuttaṃ","2. Udayasuttaṃ"
NULL,p167,2573,100,bodytext,,"198. Sāvatthinidānaṃ. Atha kho bhagavā pubbaṇhasamayaṃ nivāsetvā pattacīvaramādāya yena  udayassa brāhmaṇassa nivesanaṃ tenupasaṅkami. Atha  kho udayo brāhmaṇo bhagavato pattaṃ odanena pūresi. Dutiyampi kho bhagavā pubbaṇhasamayaṃ nivāsetvā pattacīvaramādāya yena udayassa brāhmaṇassa nivesanaṃ tenupasaṅkami…pe… tatiyampi kho udayo brāhmaṇo bhagavato pattaṃ odanena  pūretvā bhagavantaṃ etadavoca – ‘‘pakaṭṭhakoyaṃ samaṇo gotamo punappunaṃ āgacchatī’’ti."
NULL,p167,2574,100,gatha1,,"‘‘Punappunañceva  vapanti bījaṃ, punappunaṃ vassati devarājā;"
NULL,p167,2575,100,gathalast,,"Punappunaṃ khettaṃ kasanti kassakā, punappunaṃ dhaññamupeti raṭṭhaṃ."
NULL,p167,2576,100,gatha1,,"‘‘Punappunaṃ yācakā yācayanti, punappunaṃ dānapatī dadanti;"
NULL,p167,2577,100,gathalast,,"Punappunaṃ dānapatī daditvā, punappunaṃ saggamupenti ṭhānaṃ."
NULL,p167,2578,100,gatha1,,"‘‘Punappunaṃ khīranikā duhanti, punappunaṃ vaccho upeti mātaraṃ;"
NULL,p167,2579,100,gathalast,,"Punappunaṃ kilamati phandati ca, punappunaṃ gabbhamupeti mando."
NULL,p167,2580,100,gatha1,,"‘‘Punappunaṃ jāyati mīyati ca, punappunaṃ sivathikaṃ [sīvathikaṃ (sī. syā. kaṃ. pī.)] haranti;"
NULL,p167,2581,100,gathalast,,"Maggañca laddhā apunabbhavāya, na punappunaṃ jāyati bhūripañño’’ti [punappunaṃ jāyati bhūripaññoti (syā. kaṃ. ka.)]."
NULL,p167,2582,100,bodytext,,"Evaṃ vutte, udayo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2583,4,subhead,"3. Devahitasuttaṃ","3. Devahitasuttaṃ"
NULL,p167,2584,100,bodytext,,"199. Sāvatthinidānaṃ. Tena kho pana samayena bhagavā vātehābādhiko hoti; āyasmā ca upavāṇo bhagavato upaṭṭhāko hoti. Atha kho bhagavā āyasmantaṃ upavāṇaṃ āmantesi – ‘‘iṅgha me tvaṃ, upavāṇa, uṇhodakaṃ jānāhī’’ti. ‘‘Evaṃ, bhante’’ti kho āyasmā upavāṇo bhagavato paṭissutvā nivāsetvā pattacīvaramādāya yena devahitassa brāhmaṇassa nivesanaṃ tenupasaṅkami; upasaṅkamitvā tuṇhībhūto ekamantaṃ aṭṭhāsi. Addasā kho devahito brāhmaṇo āyasmantaṃ  upavāṇaṃ tuṇhībhūtaṃ ekamantaṃ ṭhitaṃ. Disvāna āyasmantaṃ upavāṇaṃ gāthāya ajjhabhāsi –"
NULL,p167,2585,100,gatha1,,"‘‘Tuṇhībhūto  bhavaṃ tiṭṭhaṃ, muṇḍo saṅghāṭipāruto;"
NULL,p167,2586,100,gathalast,,"Kiṃ patthayāno kiṃ esaṃ, kiṃ nu yācitumāgato’’ti."
NULL,p167,2587,100,gatha1,,"‘‘Arahaṃ sugato loke, vātehābādhiko muni;"
NULL,p167,2588,100,gathalast,,"Sace uṇhodakaṃ atthi, munino dehi brāhmaṇa."
NULL,p167,2589,100,gatha1,,"‘‘Pūjito pūjaneyyānaṃ, sakkareyyāna sakkato;"
NULL,p167,2590,100,gathalast,,"Apacito apaceyyānaṃ [apacineyyānaṃ (sī. syā. kaṃ.) ṭīkā oloketabbā], tassa icchāmi hātave’’ti."
NULL,p167,2591,100,bodytext,,"Atha kho devahito brāhmaṇo uṇhodakassa kājaṃ purisena gāhāpetvā phāṇitassa ca puṭaṃ āyasmato upavāṇassa pādāsi. Atha kho āyasmā upavāṇo yena bhagavā tenupasaṅkami; upasaṅkamitvā bhagavantaṃ  uṇhodakena nhāpetvā [nahāpetvā (sī. pī.)] uṇhodakena phāṇitaṃ āloletvā bhagavato pādāsi. Atha kho bhagavato ābādho paṭippassambhi."
NULL,p167,2592,100,bodytext,,"Atha kho devahito brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho devahito brāhmaṇo bhagavantaṃ gāthāya ajjhabhāsi –"
NULL,p167,2593,100,gatha1,,"‘‘Kattha dajjā deyyadhammaṃ, kattha dinnaṃ mahapphalaṃ;"
NULL,p167,2594,100,gathalast,,"Kathañhi yajamānassa, kathaṃ ijjhati dakkhiṇā’’ti."
NULL,p167,2595,100,gatha1,,"‘‘Pubbenivāsaṃ yo vedī, saggāpāyañca passati;"
NULL,p167,2596,100,gathalast,,"Atho jātikkhayaṃ patto, abhiññāvosito muni."
NULL,p167,2597,100,gatha1,,"‘‘Ettha  dajjā deyyadhammaṃ, ettha dinnaṃ mahapphalaṃ;"
NULL,p167,2598,100,gathalast,,"Evañhi yajamānassa, evaṃ ijjhati dakkhiṇā’’ti."
NULL,p167,2599,100,bodytext,,"Evaṃ vutte, devahito brāhmaṇo bhagavantaṃ etadavoca – ‘‘abhikkantaṃ bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2600,4,subhead,"4. Mahāsālasuttaṃ","4. Mahāsālasuttaṃ"
NULL,p167,2601,100,bodytext,,"200. Sāvatthinidānaṃ. Atha kho aññataro brāhmaṇamahāsālo lūkho lūkhapāvuraṇo [lūkhapāpuraṇo (sī. syā. kaṃ. pī.)] yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho taṃ brāhmaṇamahāsālaṃ bhagavā  etadavoca – ‘‘kinnu tvaṃ, brāhmaṇa, lūkho lūkhapāvuraṇo’’ti? ‘‘Idha me, bho gotama, cattāro puttā. Te maṃ dārehi saṃpuccha gharā nikkhāmentī’’ti. ‘‘Tena hi tvaṃ, brāhmaṇa, imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –"
NULL,p167,2602,100,gatha1,,"‘‘Yehi jātehi nandissaṃ, yesañca bhavamicchisaṃ;"
NULL,p167,2603,100,gathalast,,"Te maṃ dārehi saṃpuccha, sāva vārenti sūkaraṃ."
NULL,p167,2604,100,gatha1,,"‘‘Asantā kira maṃ jammā, tāta tātāti bhāsare;"
NULL,p167,2605,100,gathalast,,"Rakkhasā puttarūpena, te jahanti vayogataṃ."
NULL,p167,2606,100,gatha1,,"‘‘Assova jiṇṇo nibbhogo, khādanā apanīyati;"
NULL,p167,2607,100,gathalast,,"Bālakānaṃ pitā thero, parāgāresu bhikkhati."
NULL,p167,2608,100,gatha1,,"‘‘Daṇḍova kira me seyyo, yañce puttā anassavā;"
NULL,p167,2609,100,gathalast,,"Caṇḍampi goṇaṃ vāreti, atho caṇḍampi kukkuraṃ."
NULL,p167,2610,100,gatha1,,"‘‘Andhakāre  pure hoti, gambhīre gādhamedhati;"
NULL,p167,2611,100,gathalast,,"Daṇḍassa ānubhāvena, khalitvā patitiṭṭhatī’’ti."
NULL,p167,2612,100,bodytext,,"Atha kho so brāhmaṇamahāsālo bhagavato santike imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu abhāsi –"
NULL,p167,2613,100,gatha1,,"‘‘Yehi jātehi nandissaṃ, yesañca bhavamicchisaṃ;"
NULL,p167,2614,100,gathalast,,"Te  maṃ dārehi saṃpuccha, sāva vārenti sūkaraṃ."
NULL,p167,2615,100,gatha1,,"‘‘Asantā kira maṃ jammā, tāta tātāti bhāsare;"
NULL,p167,2616,100,gathalast,,"Rakkhasā puttarūpena, te jahanti vayogataṃ."
NULL,p167,2617,100,gatha1,,"‘‘Assova  jiṇṇo nibbhogo, khādanā apanīyati;"
NULL,p167,2618,100,gathalast,,"Bālakānaṃ pitā thero, parāgāresu bhikkhati."
NULL,p167,2619,100,gatha1,,"‘‘Daṇḍova kira me seyyo, yañce puttā anassavā;"
NULL,p167,2620,100,gathalast,,"Caṇḍampi goṇaṃ vāreti, atho caṇḍampi kukkuraṃ."
NULL,p167,2621,100,gatha1,,"‘‘Andhakāre pure hoti, gambhīre gādhamedhati;"
NULL,p167,2622,100,gathalast,,"Daṇḍassa ānubhāvena, khalitvā patitiṭṭhatī’’ti."
NULL,p167,2623,100,bodytext,,"Atha  kho naṃ brāhmaṇamahāsālaṃ puttā gharaṃ netvā nhāpetvā paccekaṃ dussayugena acchādesuṃ. Atha kho so brāhmaṇamahāsālo ekaṃ dussayugaṃ ādāya yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho brāhmaṇamahāsālo bhagavantaṃ etadavoca – ‘‘mayaṃ, bho gotama, brāhmaṇā nāma ācariyassa ācariyadhanaṃ pariyesāma. Paṭiggaṇhatu me bhavaṃ gotamo ācariyadhana’’nti. Paṭiggahesi bhagavā anukampaṃ upādāya. Atha kho so brāhmaṇamahāsālo bhagavantaṃ  etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2624,4,subhead,"5. Mānatthaddhasuttaṃ","5. Mānatthaddhasuttaṃ"
NULL,p167,2625,100,bodytext,,"201. Sāvatthinidānaṃ. Tena kho pana samayena mānatthaddho nāma brāhmaṇo sāvatthiyaṃ paṭivasati. So neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti. Tena kho pana samayena bhagavā mahatiyā parisāya parivuto dhammaṃ deseti. Atha kho mānatthaddhassa brāhmaṇassa etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ. Sace maṃ samaṇo gotamo ālapissati, ahampi taṃ ālapissāmi. No ce maṃ samaṇo gotamo ālapissati, ahampi nālapissāmī’’ti. Atha kho mānatthaddho brāhmaṇo yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā taṃ nālapi. Atha kho mānatthaddho brāhmaṇo – ‘nāyaṃ samaṇo  gotamo kiñci jānātī’ti tatova puna nivattitukāmo ahosi. Atha  kho bhagavā mānatthaddhassa brāhmaṇassa cetasā cetoparivitakkamaññāya mānatthaddhaṃ brāhmaṇaṃ gāthāya ajjhabhāsi –"
NULL,p167,2626,100,gatha1,,"‘‘Na mānaṃ brāhmaṇa sādhu, atthikassīdha brāhmaṇa;"
NULL,p167,2627,100,gathalast,,"Yena atthena āgacchi, tamevamanubrūhaye’’ti."
NULL,p167,2628,100,bodytext,,"Atha kho mānatthaddho brāhmaṇo – ‘‘cittaṃ me samaṇo gotamo jānātī’’ti tattheva bhagavato pādesu sirasā nipatitvā bhagavato pādāni  mukhena ca paricumbati pāṇīhi ca parisambāhati, nāmañca sāveti – ‘‘mānatthaddhāhaṃ, bho gotama, mānatthaddhāhaṃ, bho gotamā’’ti. Atha kho sā parisā abbhutacittajātā [abbhutacittajātā (sī. syā. kaṃ. pī.), acchariyabbhutacittajātā (ka.)] ahosi – ‘acchariyaṃ vata bho, abbhutaṃ vata bho! Ayañhi mānatthaddho brāhmaṇo neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti; atha ca pana samaṇe gotame evarūpaṃ paramanipaccakāraṃ karotī’ti. Atha kho bhagavā mānatthaddhaṃ brāhmaṇaṃ etadavoca – ‘‘alaṃ, brāhmaṇa, uṭṭhehi, sake āsane nisīda. Yato te mayi cittaṃ pasanna’’nti. Atha kho mānatthaddho brāhmaṇo sake āsane nisīditvā bhagavantaṃ gāthāya ajjhabhāsi –"
NULL,p167,2629,100,gatha1,,"‘‘Kesu na mānaṃ kayirātha, kesu cassa sagāravo;"
NULL,p167,2630,100,gathalast,,"Kyassa apacitā assu, kyassu sādhu supūjitā’’ti."
NULL,p167,2631,100,gatha1,,"‘‘Mātari pitari cāpi, atho jeṭṭhamhi bhātari;"
NULL,p167,2632,100,gatha2,,"Ācariye catutthamhi,"
NULL,p167,2633,100,gatha3,,"Tesu na mānaṃ kayirātha;"
NULL,p167,2634,100,gatha2,,"Tesu assa sagāravo,"
NULL,p167,2635,100,gatha3,,"Tyassa apacitā assu;"
NULL,p167,2636,100,gathalast,,"Tyassu sādhu supūjitā."
NULL,p167,2637,100,gatha1,,"‘‘Arahante sītībhūte, katakicce anāsave;"
NULL,p167,2638,100,gathalast,,"Nihacca mānaṃ athaddho, te namasse anuttare’’ti."
NULL,p167,2639,100,bodytext,,"Evaṃ  vutte, mānatthaddho brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2640,4,subhead,"6. Paccanīkasuttaṃ","6. Paccanīkasuttaṃ"
NULL,p167,2641,100,bodytext,,"202. Sāvatthinidānaṃ. Tena kho pana samayena paccanīkasāto nāma brāhmaṇo sāvatthiyaṃ paṭivasati. Atha kho paccanīkasātassa brāhmaṇassa etadahosi – ‘‘yaṃnūnāhaṃ yena samaṇo gotamo tenupasaṅkameyyaṃ. Yaṃ yadeva samaṇo gotamo bhāsissati taṃ tadevassāhaṃ [tadeva sāhaṃ (ka.)] paccanīkāssa’’nti [paccanīkassanti (pī.), paccanīkasātanti (ka.)]. Tena kho pana samayena bhagavā abbhokāse caṅkamati. Atha kho paccanīkasāto brāhmaṇo yena bhagavā tenupasaṅkami; upasaṅkamitvā bhagavantaṃ caṅkamantaṃ etadavoca – ‘bhaṇa samaṇadhamma’nti."
NULL,p167,2642,100,gatha1,,"‘‘Na  paccanīkasātena, suvijānaṃ subhāsitaṃ;"
NULL,p167,2643,100,gathalast,,"Upakkiliṭṭhacittena, sārambhabahulena ca."
NULL,p167,2644,100,gatha1,,"‘‘Yo ca vineyya sārambhaṃ, appasādañca cetaso;"
NULL,p167,2645,100,gathalast,,"Āghātaṃ paṭinissajja, sa ve [sace (syā. kaṃ. ka.)] jaññā subhāsita’’nti."
NULL,p167,2646,100,bodytext,,"Evaṃ vutte, paccanīkasāto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2647,4,subhead,"7. Navakammikasuttaṃ","7. Navakammikasuttaṃ"
NULL,p167,2648,100,bodytext,,"203. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena navakammikabhāradvājo brāhmaṇo tasmiṃ vanasaṇḍe kammantaṃ kārāpeti. Addasā kho navakammikabhāradvājo brāhmaṇo bhagavantaṃ aññatarasmiṃ sālarukkhamūle nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvānassa etadahosi – ‘‘ahaṃ kho imasmiṃ vanasaṇḍe kammantaṃ kārāpento ramāmi. Ayaṃ samaṇo gotamo kiṃ kārāpento ramatī’’ti? Atha  kho navakammikabhāradvājo brāhmaṇo yena bhagavā  tenupasaṅkami. Upasaṅkamitvā bhagavantaṃ gāthāya ajjhabhāsi –"
NULL,p167,2649,100,gatha1,,"‘‘Ke nu kammantā karīyanti, bhikkhu sālavane tava;"
NULL,p167,2650,100,gathalast,,"Yadekako araññasmiṃ, ratiṃ vindati gotamo’’ti."
NULL,p167,2651,100,gatha1,,"‘‘Na me vanasmiṃ karaṇīyamatthi,"
NULL,p167,2652,100,gatha2,,"Ucchinnamūlaṃ me vanaṃ visūkaṃ;"
NULL,p167,2653,100,gatha3,,"Svāhaṃ vane nibbanatho visallo,"
NULL,p167,2654,100,gathalast,,"Eko rame aratiṃ vippahāyā’’ti."
NULL,p167,2655,100,bodytext,,"Evaṃ  vutte, navakammikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2656,4,subhead,"8. Kaṭṭhahārasuttaṃ","8. Kaṭṭhahārasuttaṃ"
NULL,p167,2657,100,bodytext,,"204. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa  sambahulā antevāsikā kaṭṭhahārakā māṇavakā yena vanasaṇḍo tenupasaṅkamiṃsu; upasaṅkamitvā addasaṃsu bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhāradvājagotto brāhmaṇo tenupasaṅkamiṃsu; upasaṅkamitvā bhāradvājagottaṃ brāhmaṇaṃ etadavocuṃ – ‘‘yagghe, bhavaṃ jāneyyāsi! Asukasmiṃ vanasaṇḍe samaṇo nisinno pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā’’. Atha kho bhāradvājagotto brāhmaṇo tehi māṇavakehi saddhiṃ yena so vanasaṇḍo tenupasaṅkami. Addasā kho bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,2658,100,gatha1,,"‘‘Gambhīrarūpe bahubherave vane,"
NULL,p167,2659,100,gatha2,,"Suññaṃ araññaṃ vijanaṃ vigāhiya;"
NULL,p167,2660,100,gatha3,,"Aniñjamānena  ṭhitena vaggunā,"
NULL,p167,2661,100,gathalast,,"Sucārurūpaṃ vata bhikkhu jhāyasi."
NULL,p167,2662,100,gatha1,,"‘‘Na  yattha gītaṃ napi yattha vāditaṃ,"
NULL,p167,2663,100,gatha2,,"Eko araññe vanavassito muni;"
NULL,p167,2664,100,gatha3,,"Accherarūpaṃ paṭibhāti maṃ idaṃ,"
NULL,p167,2665,100,gathalast,,"Yadekako pītimano vane vase."
NULL,p167,2666,100,gatha1,,"‘‘Maññāmahaṃ  lokādhipatisahabyataṃ,"
NULL,p167,2667,100,gatha2,,"Ākaṅkhamāno tidivaṃ anuttaraṃ;"
NULL,p167,2668,100,gatha3,,"Kasmā  bhavaṃ vijanamaraññamassito,"
NULL,p167,2669,100,gathalast,,"Tapo idha kubbasi brahmapattiyā’’ti."
NULL,p167,2670,100,gatha1,,"‘‘Yā kāci kaṅkhā abhinandanā vā,"
NULL,p167,2671,100,gatha2,,"Anekadhātūsu puthū sadāsitā;"
NULL,p167,2672,100,gatha3,,"Aññāṇamūlappabhavā pajappitā,"
NULL,p167,2673,100,gathalast,,"Sabbā mayā byantikatā samūlikā."
NULL,p167,2674,100,gatha1,,"‘‘Svāhaṃ akaṅkho asito anūpayo,"
NULL,p167,2675,100,gatha2,,"Sabbesu dhammesu visuddhadassano;"
NULL,p167,2676,100,gatha3,,"Pappuyya sambodhimanuttaraṃ sivaṃ,"
NULL,p167,2677,100,gathalast,,"Jhāyāmahaṃ brahma raho visārado’’ti."
NULL,p167,2678,100,bodytext,,"Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama abhikkantaṃ, bho gotama…pe… ajjatagge pāṇupetaṃ saraṇaṃ gata’’nti."
NULL,p167,2679,4,subhead,"9. Mātuposakasuttaṃ","9. Mātuposakasuttaṃ"
NULL,p167,2680,100,bodytext,,"205. Sāvatthinidānaṃ. Atha kho mātuposako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho mātuposako brāhmaṇo bhagavantaṃ etadavoca – ‘‘ahañhi, bho  gotama, dhammena bhikkhaṃ pariyesāmi, dhammena bhikkhaṃ pariyesitvā mātāpitaro posemi. Kaccāhaṃ, bho gotama, evaṃkārī kiccakārī homī’’ti? ‘‘Taggha tvaṃ, brāhmaṇa, evaṃkārī kiccakārī hosi. Yo kho, brāhmaṇa, dhammena bhikkhaṃ pariyesati, dhammena bhikkhaṃ  pariyesitvā mātāpitaro poseti, bahuṃ so puññaṃ pasavatī’’ti."
NULL,p167,2681,100,gatha1,,"‘‘Yo  mātaraṃ pitaraṃ vā, macco dhammena posati;"
NULL,p167,2682,100,gatha2,,"Tāya naṃ pāricariyāya, mātāpitūsu paṇḍitā;"
NULL,p167,2683,100,gathalast,,"Idheva naṃ pasaṃsanti, pecca sagge pamodatī’’ti."
NULL,p167,2684,100,bodytext,,"Evaṃ vutte, mātuposako brāhmaṇo bhagavantaṃ etadavoca – ‘‘abhikkantaṃ bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2685,4,subhead,"10. Bhikkhakasuttaṃ","10. Bhikkhakasuttaṃ"
NULL,p167,2686,100,bodytext,,"206. Sāvatthinidānaṃ. Atha kho bhikkhako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho bhikkhako brāhmaṇo bhagavantaṃ etadavoca – ‘‘ahampi kho, bho gotama, bhikkhako, bhavampi bhikkhako, idha no kiṃ nānākaraṇa’’nti?"
NULL,p167,2687,100,gatha1,,"‘‘Na tena bhikkhako hoti, yāvatā bhikkhate pare;"
NULL,p167,2688,100,gathalast,,"Vissaṃ dhammaṃ samādāya, bhikkhu hoti na tāvatā."
NULL,p167,2689,100,gatha1,,"‘‘Yodha  puññañca pāpañca, bāhitvā brahmacariyaṃ;"
NULL,p167,2690,100,gathalast,,"Saṅkhāya loke carati, sa ve bhikkhūti vuccatī’’ti."
NULL,p167,2691,100,bodytext,,"Evaṃ vutte, bhikkhako brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2692,4,subhead,"11. Saṅgāravasuttaṃ","11. Saṅgāravasuttaṃ"
NULL,p167,2693,100,bodytext,,"207. Sāvatthinidānaṃ. Tena kho pana samayena saṅgāravo nāma brāhmaṇo sāvatthiyaṃ paṭivasati udakasuddhiko, udakena parisuddhiṃ pacceti, sāyaṃ pātaṃ udakorohanānuyogamanuyutto viharati. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya  pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ  nisinno kho āyasmā ānando bhagavantaṃ etadavoca – ‘‘idha, bhante, saṅgāravo nāma brāhmaṇo sāvatthiyaṃ paṭivasati udakasuddhiko, udakena suddhiṃ pacceti, sāyaṃ pātaṃ udakorohanānuyogamanuyutto viharati. Sādhu, bhante, bhagavā yena saṅgāravassa brāhmaṇassa nivesanaṃ tenupasaṅkamatu anukampaṃ upādāyā’’ti. Adhivāsesi bhagavā tuṇhībhāvena."
NULL,p167,2694,100,bodytext,,"Atha kho bhagavā pubbaṇhasamayaṃ nivāsetvā pattacīvaramādāya yena saṅgāravassa brāhmaṇassa nivesanaṃ tenupasaṅkami; upasaṅkamitvā paññatte āsane nisīdi. Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho saṅgāravaṃ brāhmaṇaṃ bhagavā etadavoca – ‘‘saccaṃ kira tvaṃ, brāhmaṇa, udakasuddhiko, udakena suddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Evaṃ, bho gotama’’. ‘‘Kiṃ pana tvaṃ, brāhmaṇa, atthavasaṃ sampassamāno udakasuddhiko, udakasuddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Idha me, bho gotama [idha me bho gotama ahaṃ (pī. ka.)], yaṃ divā pāpakammaṃ kataṃ hoti, taṃ sāyaṃ nhānena [nahānena (sī. syā. kaṃ. pī.)] pavāhemi, yaṃ rattiṃ pāpakammaṃ kataṃ hoti taṃ pātaṃ nhānena pavāhemi. Imaṃ khvāhaṃ, bho gotama, atthavasaṃ sampassamāno udakasuddhiko, udakena suddhiṃ paccemi, sāyaṃ pātaṃ udakorohanānuyogamanuyutto viharāmī’’ti."
NULL,p167,2695,100,gatha1,,"‘‘Dhammo rahado brāhmaṇa sīlatittho,"
NULL,p167,2696,100,gatha2,,"Anāvilo sabbhi sataṃ pasattho;"
NULL,p167,2697,100,gatha3,,"Yattha have vedaguno sinātā,"
NULL,p167,2698,100,gathalast,,"Anallagattāva [anallīnagattāva (ka.)] taranti pāra’’nti."
NULL,p167,2699,100,bodytext,,"Evaṃ vutte, saṅgāravo brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti."
NULL,p167,2700,4,subhead,"12. Khomadussasuttaṃ","12. Khomadussasuttaṃ"
NULL,p167,2701,100,bodytext,,"208. Evaṃ  me sutaṃ – ekaṃ samayaṃ bhagavā sakkesu viharati khomadussaṃ nāmaṃ sakyānaṃ nigamo. Atha kho bhagavā pubbaṇhasamayaṃ nivāsetvā  pattacīvaramādāya khomadussaṃ nigamaṃ piṇḍāya pāvisi. Tena kho pana samayena khomadussakā brāhmaṇagahapatikā sabhāyaṃ sannipatitā honti kenacideva karaṇīyena, devo ca ekamekaṃ phusāyati. Atha kho bhagavā yena sā sabhā tenupasaṅkami. Addasaṃsu khomadussakā brāhmaṇagahapatikā bhagavantaṃ dūratova āgacchantaṃ. Disvāna etadavocuṃ – ‘‘ke ca muṇḍakā samaṇakā, ke ca sabhādhammaṃ jānissantī’’ti? Atha kho bhagavā khomadussake brāhmaṇagahapatike gāthāya ajjhabhāsi –"
NULL,p167,2702,100,gatha1,,"‘‘Nesā sabhā yattha na santi santo,"
NULL,p167,2703,100,gatha2,,"Santo na te ye na vadanti dhammaṃ;"
NULL,p167,2704,100,gatha3,,"Rāgañca dosañca pahāya mohaṃ,"
NULL,p167,2705,100,gathalast,,"Dhammaṃ vadantā ca bhavanti santo’’ti."
NULL,p167,2706,100,bodytext,,"Evaṃ vutte, khomadussakā brāhmaṇagahapatikā bhagavantaṃ etadavocuṃ – ‘‘abhikkantaṃ, bho gotama, abhikkantaṃ, bho gotama; seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti, evamevaṃ bhotā gotamena anekapariyāyena  dhammo pakāsito. Ete mayaṃ bhavantaṃ gotamaṃ saraṇaṃ gacchāma dhammañca bhikkhusaṅghañca. Upāsake no bhavaṃ gotamo dhāretu ajjatagge pāṇupete saraṇaṃ gate’’ti."
NULL,p167,2707,100,centered,,"Upāsakavaggo dutiyo."
NULL,p167,2708,100,bodytext,,"Tassuddānaṃ –"
NULL,p167,2709,100,gatha1,,"Kasi udayo devahito, aññataramahāsālaṃ;"
NULL,p167,2710,100,gatha2,,"Mānathaddhaṃ paccanīkaṃ, navakammikakaṭṭhahāraṃ;"
NULL,p167,2711,100,gathalast,,"Mātuposakaṃ bhikkhako, saṅgāravo ca khomadussena dvādasāti."
NULL,p167,2712,100,centered,,"Brāhmaṇasaṃyuttaṃ samattaṃ."
NULL,p167,2713,2,chapter,"8. Vaṅgīsasaṃyuttaṃ","8. Vaṅgīsasaṃyuttaṃ"
NULL,p167,2714,4,subhead,"1. Nikkhantasuttaṃ","1. Nikkhantasuttaṃ"
NULL,p167,2715,100,bodytext,,"209. Evaṃ  me sutaṃ – ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā vaṅgīso navako hoti acirapabbajito ohiyyako vihārapālo. Atha kho sambahulā itthiyo samalaṅkaritvā yena aggāḷavako ārāmo tenupasaṅkamiṃsu vihārapekkhikāyo. Atha kho āyasmato vaṅgīsassa tā itthiyo disvā anabhirati uppajjati, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti, taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –"
NULL,p167,2716,100,gatha1,,"‘‘Nikkhantaṃ vata maṃ santaṃ, agārasmānagāriyaṃ;"
NULL,p167,2717,100,gathalast,,"Vitakkā upadhāvanti, pagabbhā kaṇhato ime."
NULL,p167,2718,100,gatha1,,"‘‘Uggaputtā  mahissāsā, sikkhitā daḷhadhammino;"
NULL,p167,2719,100,gathalast,,"Samantā parikireyyuṃ, sahassaṃ apalāyinaṃ."
NULL,p167,2720,100,gatha1,,"‘‘Sacepi etato [ettato (sī. pī. ka.), ettakā (syā. kaṃ.)] bhiyyo, āgamissanti itthiyo;"
NULL,p167,2721,100,gathalast,,"Neva maṃ byādhayissanti [byāthayissanti (?)], dhamme samhi patiṭṭhitaṃ."
NULL,p167,2722,100,gatha1,,"‘‘Sakkhī  hi me sutaṃ etaṃ, buddhassādiccabandhuno;"
NULL,p167,2723,100,gathalast,,"Nibbānagamanaṃ maggaṃ, tattha me nirato mano."
NULL,p167,2724,100,gatha1,,"‘‘Evañce maṃ viharantaṃ, pāpima upagacchasi;"
NULL,p167,2725,100,gathalast,,"Tathā maccu karissāmi, na me maggampi dakkhasī’’ti."
NULL,p167,2726,4,subhead,"2. Aratisuttaṃ","2. Aratisuttaṃ"
NULL,p167,2727,100,bodytext,,"210. Ekaṃ  samayaṃ…pe… āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā nigrodhakappo pacchābhattaṃ piṇḍapātapaṭikkanto vihāraṃ pavisati, sāyaṃ vā nikkhamati aparajju vā kāle. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti; taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha  kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –"
NULL,p167,2728,100,gatha1,,"‘‘Aratiñca ratiñca pahāya, sabbaso gehasitañca vitakkaṃ;"
NULL,p167,2729,100,gathalast,,"Vanathaṃ na kareyya kuhiñci, nibbanatho arato sa hi bhikkhu [sa bhikkhu (ka.)]."
NULL,p167,2730,100,gatha1,,"‘‘Yamidha pathaviñca vehāsaṃ, rūpagatañca jagatogadhaṃ;"
NULL,p167,2731,100,gathalast,,"Kiñci parijīyati sabbamaniccaṃ, evaṃ samecca caranti mutattā."
NULL,p167,2732,100,gatha1,,"‘‘Upadhīsu janā gadhitāse [gathitāse (sī.)], diṭṭhasute paṭighe ca mute ca;"
NULL,p167,2733,100,gathalast,,"Ettha vinodaya chandamanejo, yo ettha na limpati taṃ munimāhu."
NULL,p167,2734,100,gatha1,,"‘‘Atha  saṭṭhinissitā savitakkā, puthū janatāya adhammā niviṭṭhā;"
NULL,p167,2735,100,gathalast,,"Na ca vaggagatassa kuhiñci, no pana duṭṭhullabhāṇī sa bhikkhu."
NULL,p167,2736,100,gatha1,,"‘‘Dabbo cirarattasamāhito, akuhako nipako apihālu;"
NULL,p167,2737,100,gathalast,,"Santaṃ  padaṃ ajjhagamā muni paṭicca, parinibbuto kaṅkhati kāla’’ntntti."
NULL,p167,2738,4,subhead,"3. Pesalasuttaṃ","3. Pesalasuttaṃ"
NULL,p167,2739,100,bodytext,,"211. Ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena  āyasmā vaṅgīso attano paṭibhānena aññe pesale bhikkhū atimaññati. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yvāhaṃ attano paṭibhānena aññe pesale bhikkhū atimaññāmī’’ti. Atha kho āyasmā vaṅgīso attanāva attano vippaṭisāraṃ uppādetvā tāyaṃ velāyaṃ imā gāthāyo abhāsi –"
NULL,p167,2740,100,gatha1,,"‘‘Mānaṃ pajahassu gotama, mānapathañca pajahassu;"
NULL,p167,2741,100,gathalast,,"Asesaṃ mānapathasmiṃ, samucchito vippaṭisārīhuvā cirarattaṃ."
NULL,p167,2742,100,gatha1,,"‘‘Makkhena makkhitā pajā, mānahatā nirayaṃ papatanti;"
NULL,p167,2743,100,gathalast,,"Socanti janā cirarattaṃ, mānahatā nirayaṃ upapannā."
NULL,p167,2744,100,gatha1,,"‘‘Na  hi socati bhikkhu kadāci, maggajino sammāpaṭipanno;"
NULL,p167,2745,100,gathalast,,"Kittiñca sukhañca anubhoti, dhammadasoti tamāhu pahitattaṃ."
NULL,p167,2746,100,gatha1,,"‘‘Tasmā  akhilodha padhānavā, nīvaraṇāni pahāya visuddho;"
NULL,p167,2747,100,gathalast,,"Mānañca pahāya asesaṃ, vijjāyantakaro samitāvī’’ti."
NULL,p167,2748,4,subhead,"4. Ānandasuttaṃ","4. Ānandasuttaṃ"
NULL,p167,2749,100,bodytext,,"212. Ekaṃ  samayaṃ āyasmā ānando sāvatthiyaṃ viharati jetavane anāthapiṇḍikassa ārāme. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi āyasmatā vaṅgīsena pacchāsamaṇena. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmā vaṅgīso āyasmantaṃ ānandaṃ gāthāya ajjhabhāsi –"
NULL,p167,2750,100,gatha1,,"‘‘Kāmarāgena ḍayhāmi, cittaṃ me pariḍayhati;"
NULL,p167,2751,100,gathalast,,"Sādhu nibbāpanaṃ brūhi, anukampāya gotamā’’ti."
NULL,p167,2752,100,gatha1,,"‘‘Saññāya  vipariyesā, cittaṃ te pariḍayhati;"
NULL,p167,2753,100,gathalast,,"Nimittaṃ parivajjehi, subhaṃ rāgūpasaṃhitaṃ."
NULL,p167,2754,100,gatha1,,"‘‘Saṅkhāre parato passa, dukkhato mā ca attato;"
NULL,p167,2755,100,gathalast,,"Nibbāpehi mahārāgaṃ, mā ḍayhittho punappunaṃ."
NULL,p167,2756,100,gatha1,,"‘‘Asubhāya  cittaṃ bhāvehi, ekaggaṃ susamāhitaṃ;"
NULL,p167,2757,100,gathalast,,"Sati kāyagatā tyatthu, nibbidābahulo bha."
NULL,p167,2758,100,gatha1,,"‘‘Animittañca bhāvehi, mānānusayamujjaha;"
NULL,p167,2759,100,gathalast,,"Tato mānābhisamayā, upasanto carissasī’’ti."
NULL,p167,2760,4,subhead,"5. Subhāsitasuttaṃ","5. Subhāsitasuttaṃ"
NULL,p167,2761,100,bodytext,,"213. Sāvatthinidānaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,2762,100,bodytext,,"‘‘Catūhi, bhikkhave, aṅgehi samannāgatā vācā subhāsitā hoti, no dubbhāsitā; anavajjā ca ananuvajjā ca viññūnaṃ. Katamehi catūhi? Idha, bhikkhave, bhikkhu  subhāsitaṃyeva bhāsati no dubbhāsitaṃ, dhammaṃyeva bhāsati no adhammaṃ, piyaṃyeva  bhāsati no appiyaṃ, saccaṃyeva bhāsati no alikaṃ. Imehi kho, bhikkhave, catūhi aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūna’’nti. Idamavoca bhagavā, idaṃ vatvāna sugato athāparaṃ etadavoca satthā –"
NULL,p167,2763,100,gatha1,,"‘‘Subhāsitaṃ  uttamamāhu santo,"
NULL,p167,2764,100,gatha2,,"Dhammaṃ bhaṇe nādhammaṃ taṃ dutiyaṃ;"
NULL,p167,2765,100,gatha3,,"Piyaṃ bhaṇe nāppiyaṃ taṃ tatiyaṃ,"
NULL,p167,2766,100,gathalast,,"Saccaṃ bhaṇe nālikaṃ taṃ catuttha’’nti."
NULL,p167,2767,100,bodytext,,"Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –"
NULL,p167,2768,100,gatha1,,"‘‘Tameva vācaṃ bhāseyya, yāyattānaṃ na tāpaye;"
NULL,p167,2769,100,gathalast,,"Pare ca na vihiṃseyya, sā ve vācā subhāsitā."
NULL,p167,2770,100,gatha1,,"‘‘Piyavācaṃva bhāseyya, yā vācā paṭinanditā;"
NULL,p167,2771,100,gathalast,,"Yaṃ anādāya pāpāni, paresaṃ bhāsate piyaṃ."
NULL,p167,2772,100,gatha1,,"‘‘Saccaṃ  ve amatā vācā, esa dhammo sanantano;"
NULL,p167,2773,100,gathalast,,"Sacce atthe ca dhamme ca, āhu santo patiṭṭhitā."
NULL,p167,2774,100,gatha1,,"‘‘Yaṃ buddho bhāsate vācaṃ, khemaṃ nibbānapattiyā;"
NULL,p167,2775,100,gathalast,,"Dukkhassantakiriyāya, sā ve vācānamuttamā’’ti."
NULL,p167,2776,4,subhead,"6. Sāriputtasuttaṃ","6. Sāriputtasuttaṃ"
NULL,p167,2777,100,bodytext,,"214. Ekaṃ  samayaṃ āyasmā sāriputto sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya [aneḷagalāya (sī. ka.), anelagaḷāya (syā. kaṃ. pī.)] atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho āyasmā  sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ āyasmantaṃ sāriputtaṃ sammukhā sāruppāhi gāthāhi abhitthaveyya’’nti."
NULL,p167,2778,100,bodytext,,"Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yenāyasmā sāriputto tenañjaliṃ paṇāmetvā āyasmantaṃ sāriputtaṃ etadavoca – ‘‘paṭibhāti maṃ, āvuso sāriputta, paṭibhāti maṃ, āvuso sāriputtā’’ti. ‘‘Paṭibhātu taṃ, āvuso vaṅgīsā’’ti. Atha kho āyasmā vaṅgīso āyasmantaṃ sāriputtaṃ sammukhā sāruppāhi gāthāhi abhitthavi –"
NULL,p167,2779,100,gatha1,,"‘‘Gambhīrapañño medhāvī, maggāmaggassa kovido;"
NULL,p167,2780,100,gathalast,,"Sāriputto mahāpañño, dhammaṃ deseti bhikkhunaṃ."
NULL,p167,2781,100,gatha1,,"‘‘Saṃkhittenapi deseti, vitthārenapi bhāsati;"
NULL,p167,2782,100,gathalast,,"Sāḷikāyiva nigghoso, paṭibhānaṃ udīrayi [udīriyi (syā. kaṃ.) udīriyati (sāmaññaphalasuttaṭīkānurūpaṃ)]."
NULL,p167,2783,100,gatha1,,"‘‘Tassa  taṃ desayantassa, suṇanti madhuraṃ giraṃ;"
NULL,p167,2784,100,gatha2,,"Sarena  rajanīyena, savanīyena vaggunā;"
NULL,p167,2785,100,gathalast,,"Udaggacittā muditā, sotaṃ odhenti bhikkhavo’’ti."
NULL,p167,2786,4,subhead,"7. Pavāraṇāsuttaṃ","7. Pavāraṇāsuttaṃ"
NULL,p167,2787,100,bodytext,,"215. Ekaṃ  samayaṃ bhagavā sāvatthiyaṃ viharati pubbārāme migāramātupāsāde mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tena kho pana samayena bhagavā tadahuposathe pannarase pavāraṇāya bhikkhusaṅghaparivuto abbhokāse nisinno hoti. Atha kho bhagavā tuṇhībhūtaṃ bhikkhusaṅghaṃ anuviloketvā bhikkhū āmantesi – ‘‘handa dāni, bhikkhave, pavāremi vo. Na ca me kiñci garahatha kāyikaṃ vā vācasikaṃ vā’’ti."
NULL,p167,2788,100,bodytext,,"Evaṃ vutte, āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘na kho mayaṃ, bhante, bhagavato kiñci garahāma kāyikaṃ vā vācasikaṃ vā. Bhagavā hi, bhante, anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido. Maggānugā ca, bhante, etarahi sāvakā viharanti pacchā samannāgatā; ahañca kho, bhante, bhagavantaṃ pavāremi. Na ca me bhagavā kiñci garahati kāyikaṃ vā vācasikaṃ vā’’ti."
NULL,p167,2789,100,bodytext,,"‘‘Na khvāhaṃ te, sāriputta, kiñci garahāmi kāyikaṃ vā vācasikaṃ vā. Paṇḍito tvaṃ, sāriputta, mahāpañño tvaṃ, sāriputta, puthupañño tvaṃ, sāriputta, hāsapañño tvaṃ, sāriputta, javanapañño tvaṃ, sāriputta, tikkhapañño tvaṃ, sāriputta, nibbedhikapañño tvaṃ, sāriputta. Seyyathāpi, sāriputta, rañño cakkavattissa jeṭṭhaputto pitarā pavattitaṃ cakkaṃ sammadeva anuppavatteti; evameva kho tvaṃ, sāriputta, mayā anuttaraṃ dhammacakkaṃ pavattitaṃ sammadeva anuppavattesī’’ti."
NULL,p167,2790,100,bodytext,,"‘‘No ce kira me, bhante, bhagavā kiñci garahati kāyikaṃ vā vācasikaṃ vā. Imesaṃ pana, bhante, bhagavā pañcannaṃ bhikkhusatānaṃ na kiñci garahati kāyikaṃ vā vācasikaṃ vā’’ti. ‘‘Imesampi khvāhaṃ, sāriputta, pañcannaṃ bhikkhusatānaṃ na  kiñci garahāmi kāyikaṃ vā vācasikaṃ vā. Imesañhi, sāriputta, pañcannaṃ bhikkhusatānaṃ saṭṭhi bhikkhū tevijjā, saṭṭhi bhikkhū chaḷabhiññā, saṭṭhi bhikkhū ubhatobhāgavimuttā, atha itare paññāvimuttā’’ti."
NULL,p167,2791,100,bodytext,,"Atha  kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –"
NULL,p167,2792,100,gatha1,,"‘‘Ajja pannarase visuddhiyā, bhikkhū pañcasatā samāgatā;"
NULL,p167,2793,100,gathalast,,"Saṃyojanabandhanacchidā, anīghā khīṇapunabbhavā isī."
NULL,p167,2794,100,gatha1,,"‘‘Cakkavattī  yathā rājā, amaccaparivārito;"
NULL,p167,2795,100,gathalast,,"Samantā anupariyeti, sāgarantaṃ mahiṃ imaṃ."
NULL,p167,2796,100,gatha1,,"‘‘Evaṃ vijitasaṅgāmaṃ, satthavāhaṃ anuttaraṃ;"
NULL,p167,2797,100,gathalast,,"Sāvakā payirupāsanti, tevijjā maccuhāyino."
NULL,p167,2798,100,gatha1,,"‘‘Sabbe bhagavato puttā, palāpettha na vijjati;"
NULL,p167,2799,100,gathalast,,"Taṇhāsallassa hantāraṃ, vande ādiccabandhuna’’nti."
NULL,p167,2800,4,subhead,"8. Parosahassasuttaṃ","8. Parosahassasuttaṃ"
NULL,p167,2801,100,bodytext,,"216. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme mahatā bhikkhusaṅghena saddhiṃ aḍḍhatelasehi bhikkhusatehi. Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ bhagavantaṃ sammukhā sāruppāhi gāthāhi abhitthaveyya’’nti."
NULL,p167,2802,100,bodytext,,"Atha  kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –"
NULL,p167,2803,100,gatha1,,"‘‘Parosahassaṃ bhikkhūnaṃ, sugataṃ payirupāsati;"
NULL,p167,2804,100,gathalast,,"Desentaṃ virajaṃ dhammaṃ, nibbānaṃ akutobhayaṃ."
NULL,p167,2805,100,gatha1,,"‘‘Suṇanti dhammaṃ vimalaṃ, sammāsambuddhadesitaṃ;"
NULL,p167,2806,100,gathalast,,"Sobhati vata sambuddho, bhikkhusaṅghapurakkhato."
NULL,p167,2807,100,gatha1,,"‘‘Nāganāmosi bhagavā, isīnaṃ isisattamo;"
NULL,p167,2808,100,gathalast,,"Mahāmeghova hutvāna, sāvake abhivassati."
NULL,p167,2809,100,gatha1,,"‘‘Divāvihārā  nikkhamma, satthudassanakamyatā [satthudassanakāmatā (sī. syā. kaṃ.)];"
NULL,p167,2810,100,gathalast,,"Sāvako te mahāvīra, pāde vandati vaṅgīso’’ti."
NULL,p167,2811,100,bodytext,,"‘‘Kiṃ nu te, vaṅgīsa, imā gāthāyo pubbe parivitakkitā, udāhu ṭhānasova taṃ paṭibhantī’’ti? ‘Na kho me, bhante, imā gāthāyo pubbe parivitakkitā, atha kho ṭhānasova maṃ paṭibhantī’ti. ‘Tena hi taṃ, vaṅgīsa, bhiyyosomattāya pubbe aparivitakkitā gāthāyo paṭibhantū’ti. ‘Evaṃ, bhante’ti kho āyasmā vaṅgīso bhagavato paṭissutvā bhiyyosomattāya  bhagavantaṃ pubbe aparivitakkitāhi gāthāhi abhitthavi –"
NULL,p167,2812,100,gatha1,,"‘‘Ummaggapathaṃ [ummaggasataṃ (syā. kaṃ. ka.)] mārassa abhibhuyya, carati pabhijja khilāni;"
NULL,p167,2813,100,gathalast,,"Taṃ passatha bandhapamuñcakaraṃ, asitaṃ bhāgaso pavibhajaṃ."
NULL,p167,2814,100,gatha1,,"‘‘Oghassa nittharaṇatthaṃ, anekavihitaṃ maggaṃ akkhāsi;"
NULL,p167,2815,100,gathalast,,"Tasmiñce amate akkhāte, dhammaddasā ṭhitā asaṃhīrā."
NULL,p167,2816,100,gatha1,,"‘‘Pajjotakaro  ativijjha [ativijjha dhammaṃ (sī. syā. kaṃ.)], sabbaṭṭhitīnaṃ atikkamamaddasa;"
NULL,p167,2817,100,gathalast,,"Ñatvā ca sacchikatvā ca, aggaṃ so desayi dasaddhānaṃ."
NULL,p167,2818,100,gatha1,,"‘‘Evaṃ  sudesite dhamme,"
NULL,p167,2819,100,gatha2,,"Ko pamādo vijānataṃ dhammaṃ [ko pamādo vijānataṃ (sī. syā. kaṃ.)];"
NULL,p167,2820,100,gatha3,,"Tasmā hi tassa bhagavato sāsane;"
NULL,p167,2821,100,gathalast,,"Appamatto sadā namassamanusikkhe’’ti."
NULL,p167,2822,4,subhead,"9. Koṇḍaññasuttaṃ","9. Koṇḍaññasuttaṃ"
NULL,p167,2823,100,bodytext,,"217. Ekaṃ samayaṃ bhagavā rājagahe viharati veḷuvane kalandakanivāpe. Atha kho āyasmā aññāsikoṇḍañño [aññākoṇḍañño (sī. syā. kaṃ.)] sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā  bhagavato pādāni mukhena ca paricumbati, pāṇīhi  ca parisambāhati, nāmañca sāveti – ‘‘koṇḍaññohaṃ, bhagavā, koṇḍaññohaṃ, sugatā’’ti. Atha kho āyasmato vaṅgīsassa etadahosi – ‘‘ayaṃ kho āyasmā aññāsikoṇḍañño sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā bhagavato pādāni mukhena ca paricumbati, pāṇīhi ca parisambāhati, nāmañca sāveti – ‘koṇḍaññohaṃ, bhagavā, koṇḍaññohaṃ, sugatā’ti. Yaṃnūnāhaṃ āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthaveyya’’nti."
NULL,p167,2824,100,bodytext,,"Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthavi –"
NULL,p167,2825,100,gatha1,,"‘‘Buddhānubuddho so thero, koṇḍañño tibbanikkamo;"
NULL,p167,2826,100,gathalast,,"Lābhī sukhavihārānaṃ, vivekānaṃ abhiṇhaso."
NULL,p167,2827,100,gatha1,,"‘‘Yaṃ  sāvakena pattabbaṃ, satthusāsanakārinā;"
NULL,p167,2828,100,gathalast,,"Sabbassa taṃ anuppattaṃ, appamattassa sikkhato."
NULL,p167,2829,100,gatha1,,"‘‘Mahānubhāvo  tevijjo, cetopariyāyakovido;"
NULL,p167,2830,100,gathalast,,"Koṇḍañño buddhadāyādo [buddhasāvako (pī.)], pāde vandati satthuno’’ti."
NULL,p167,2831,4,subhead,"10. Moggallānasuttaṃ","10. Moggallānasuttaṃ"
NULL,p167,2832,100,bodytext,,"218. Ekaṃ  samayaṃ bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati [samanvesati (syā. aṭṭha.)] vippamuttaṃ nirupadhiṃ. Atha kho āyasmato vaṅgīsassa etadahosi – ‘‘ayaṃ kho bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati vippamuttaṃ nirupadhiṃ. Yaṃnūnāhaṃ āyasmantaṃ mahāmoggallānaṃ bhagavato sammukhā sāruppāhi gāthāhi abhitthaveyya’’nti."
NULL,p167,2833,100,bodytext,,"Atha  kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ mahāmoggallānaṃ bhagavato sammukhā sāruppāhi gāthāhi abhitthavi –"
NULL,p167,2834,100,gatha1,,"‘‘Nagassa passe āsīnaṃ, muniṃ dukkhassa pāraguṃ;"
NULL,p167,2835,100,gathalast,,"Sāvakā payirupāsanti, tevijjā maccuhāyino."
NULL,p167,2836,100,gatha1,,"‘‘Te  cetasā anupariyeti [anupariyesati (sī. syā. kaṃ.)], moggallāno mahiddhiko;"
NULL,p167,2837,100,gathalast,,"Cittaṃ nesaṃ samannesaṃ [samanvesaṃ (syā. aṭṭha.)], vippamuttaṃ nirūpadhiṃ."
NULL,p167,2838,100,gatha1,,"‘‘Evaṃ  sabbaṅgasampannaṃ, muniṃ dukkhassa pāraguṃ;"
NULL,p167,2839,100,gathalast,,"Anekākārasampannaṃ, payirupāsanti gotama’’nti."
NULL,p167,2840,4,subhead,"11. Gaggarāsuttaṃ","11. Gaggarāsuttaṃ"
NULL,p167,2841,100,bodytext,,"219. Ekaṃ samayaṃ bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati [ativirocati (ka.)] vaṇṇena ceva yasasā ca. Atha kho āyasmato vaṅgīsassa etadahosi – ‘‘ayaṃ kho  bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati vaṇṇena ceva yasasā ca. Yaṃnūnāhaṃ bhagavantaṃ sammukhā sāruppāya gāthāya abhitthaveyya’’nti."
NULL,p167,2842,100,bodytext,,"Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāya gāthāya abhitthavi –"
NULL,p167,2843,100,gatha1,,"‘‘Cando  yathā vigatavalāhake nabhe,"
NULL,p167,2844,100,gatha2,,"Virocati vigatamalova bhāṇumā;"
NULL,p167,2845,100,gatha3,,"Evampi aṅgīrasa tvaṃ mahāmuni,"
NULL,p167,2846,100,gathalast,,"Atirocasi yasasā sabbaloka’’nti."
NULL,p167,2847,4,subhead,"12. Vaṅgīsasuttaṃ","12. Vaṅgīsasuttaṃ"
NULL,p167,2848,100,bodytext,,"220. Ekaṃ samayaṃ āyasmā vaṅgīso sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā vaṅgīso aciraarahattappatto hutvā [hoti (sī. syā. kaṃ.)] vimuttisukhaṃ paṭisaṃvedī [vimuttisukhapaṭisaṃvedī (sī. pī.)] tāyaṃ velāyaṃ imā gāthāyo abhāsi –"
NULL,p167,2849,100,gatha1,,"‘‘Kāveyyamattā vicarimha pubbe, gāmā gāmaṃ purā puraṃ;"
NULL,p167,2850,100,gathalast,,"Athaddasāma sambuddhaṃ, saddhā no upapajjatha."
NULL,p167,2851,100,gatha1,,"‘‘So me dhammamadesesi, khandhāyatanadhātuyo [khandhe āyatanāni dhātuyo (syā. kaṃ. pī. ka.)];"
NULL,p167,2852,100,gathalast,,"Tassāhaṃ dhammaṃ sutvāna, pabbajiṃ anagāriyaṃ."
NULL,p167,2853,100,gatha1,,"‘‘Bahunnaṃ vata atthāya, bodhiṃ ajjhagamā muni;"
NULL,p167,2854,100,gathalast,,"Bhikkhūnaṃ bhikkhunīnañca, ye niyāmagataddasā."
NULL,p167,2855,100,gatha1,,"‘‘Svāgataṃ  vata me āsi, mama buddhassa santike;"
NULL,p167,2856,100,gathalast,,"Tisso vijjā anuppattā, kataṃ buddhassa sāsanaṃ."
NULL,p167,2857,100,gatha1,,"‘‘Pubbenivāsaṃ jānāmi, dibbacakkhuṃ visodhitaṃ;"
NULL,p167,2858,100,gathalast,,"Tevijjo iddhipattomhi, cetopariyāyakovido’’ti."
NULL,p167,2859,100,centered,,"Vaṅgīsasaṃyuttaṃ samattaṃ."
NULL,p167,2860,100,bodytext,,"Tassuddānaṃ –"
NULL,p167,2861,100,gatha1,,"Nikkhantaṃ  arati ceva, pesalā atimaññanā;"
NULL,p167,2862,100,gatha2,,"Ānandena subhāsitā, sāriputtapavāraṇā;"
NULL,p167,2863,100,gatha3,,"Parosahassaṃ koṇḍañño, moggallānena gaggarā;"
NULL,p167,2864,100,gathalast,,"Vaṅgīsena dvādasāti."
NULL,p167,2865,2,chapter,"9. Vanasaṃyuttaṃ","9. Vanasaṃyuttaṃ"
NULL,p167,2866,4,subhead,"1. Vivekasuttaṃ","1. Vivekasuttaṃ"
NULL,p167,2867,100,bodytext,,"221. Evaṃ  me sutaṃ – ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi gehanissite. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –"
NULL,p167,2868,100,gatha1,,"‘‘Vivekakāmosi vanaṃ paviṭṭho,"
NULL,p167,2869,100,gatha2,,"Atha te mano niccharatī bahiddhā;"
NULL,p167,2870,100,gatha3,,"Jano janasmiṃ vinayassu chandaṃ,"
NULL,p167,2871,100,gathalast,,"Tato sukhī hohisi vītarāgo."
NULL,p167,2872,100,gatha1,,"‘‘Aratiṃ pajahāsi sato, bhavāsi sataṃ taṃ sārayāmase;"
NULL,p167,2873,100,gathalast,,"Pātālarajo hi duttaro, mā taṃ kāmarajo avāhari."
NULL,p167,2874,100,gatha1,,"‘‘Sakuṇo yathā paṃsukunthito [paṃsukuṇṭhito (ka.), paṃsukuṇḍito (sī. syā. kaṃ. pī.)], vidhunaṃ pātayati sitaṃ rajaṃ;"
NULL,p167,2875,100,gathalast,,"Evaṃ  bhikkhu padhānavā satimā, vidhunaṃ pātayati sitaṃ raja’’ntntti."
NULL,p167,2876,100,bodytext,,"Atha kho so bhikkhu tāya devatāya saṃvejito saṃvegamāpādīti."
NULL,p167,2877,4,subhead,"2. Upaṭṭhānasuttaṃ","2. Upaṭṭhānasuttaṃ"
NULL,p167,2878,100,bodytext,,"222. Ekaṃ  samayaṃ aññataro bhikkhu kosalesu viharati aññatarasmiṃ vanasaṇḍe. Tena  kho pana samayena so bhikkhu divāvihāragato supati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –"
NULL,p167,2879,100,gatha1,,"‘‘Uṭṭhehi bhikkhu kiṃ sesi, ko attho supitena [supinena (sī.)] te;"
NULL,p167,2880,100,gathalast,,"Āturassa hi kā niddā, sallaviddhassa ruppato."
NULL,p167,2881,100,gatha1,,"‘‘Yāya  saddhāya pabbajito [yāya saddhāpabbajito (sī. syā. kaṃ.)], agārasmānagāriyaṃ;"
NULL,p167,2882,100,gathalast,,"Tameva saddhaṃ brūhehi, mā niddāya vasaṃ gamī’’ti."
NULL,p167,2883,100,gatha1,,"‘‘Aniccā addhuvā kāmā, yesu mandova mucchito;"
NULL,p167,2884,100,gathalast,,"Baddhesu [khandhesu (sī.)] muttaṃ asitaṃ, kasmā pabbajitaṃ tape."
NULL,p167,2885,100,gatha1,,"‘‘Chandarāgassa vinayā, avijjāsamatikkamā;"
NULL,p167,2886,100,gathalast,,"Taṃ ñāṇaṃ paramodānaṃ [pariyodātaṃ (sī. pī.), paramodātaṃ (syā. kaṃ.), paramavodānaṃ (sī. aṭṭha.)], kasmā pabbajitaṃ tape."
NULL,p167,2887,100,gatha1,,"‘‘Chetvā [bhetvā (sī. syā. kaṃ. pī.)] avijjaṃ vijjāya, āsavānaṃ parikkhayā;"
NULL,p167,2888,100,gathalast,,"Asokaṃ anupāyāsaṃ, kasmā pabbajitaṃ tape."
NULL,p167,2889,100,gatha1,,"‘‘Āraddhavīriyaṃ pahitattaṃ, niccaṃ daḷhaparakkamaṃ;"
NULL,p167,2890,100,gathalast,,"Nibbānaṃ abhikaṅkhantaṃ, kasmā pabbajitaṃ tape’’ti."
NULL,p167,2891,4,subhead,"3. Kassapagottasuttaṃ","3. Kassapagottasuttaṃ"
NULL,p167,2892,100,bodytext,,"223. Ekaṃ samayaṃ āyasmā kassapagotto kosalesu viharati aññatarasmiṃ vanasaṇḍe. Tena  kho pana samayena āyasmā kassapagotto divāvihāragato aññataraṃ chetaṃ ovadati. Atha kho yā tasmiṃ vanasaṇḍe adhivatthā devatā āyasmantaṃ kassapagottaṃ saṃvejetukāmā yenāyasmā kassapagotto tenupasaṅkami; upasaṅkamitvā āyasmantaṃ kassapagottaṃ gāthāhi ajjhabhāsi –"
NULL,p167,2893,100,gatha1,,"‘‘Giriduggacaraṃ chetaṃ, appapaññaṃ acetasaṃ;"
NULL,p167,2894,100,gathalast,,"Akāle ovadaṃ bhikkhu, mandova paṭibhāti maṃ."
NULL,p167,2895,100,gatha1,,"‘‘Suṇāti na vijānāti, āloketi na passati;"
NULL,p167,2896,100,gathalast,,"Dhammasmiṃ bhaññamānasmiṃ, atthaṃ bālo na bujjhati."
NULL,p167,2897,100,gatha1,,"‘‘Sacepi  dasa pajjote, dhārayissasi kassapa;"
NULL,p167,2898,100,gathalast,,"Neva dakkhati rūpāni, cakkhu hissa na vijjatī’’ti."
NULL,p167,2899,100,bodytext,,"Atha kho āyasmā kassapagotto tāya devatāya saṃvejito saṃvegamāpādīti."
NULL,p167,2900,4,subhead,"4. Sambahulasuttaṃ","4. Sambahulasuttaṃ"
NULL,p167,2901,100,bodytext,,"224. Ekaṃ  samayaṃ sambahulā bhikkhū kosalesu viharanti aññatarasmiṃ vanasaṇḍe. Atha kho te bhikkhū vassaṃvuṭṭhā [vassaṃvutthā (sī. syā. kaṃ. pī.)] temāsaccayena cārikaṃ pakkamiṃsu. Atha kho yā tasmiṃ vanasaṇḍe adhivatthā devatā te bhikkhū apassantī paridevamānā tāyaṃ velāyaṃ imaṃ gāthaṃ abhāsi –"
NULL,p167,2902,100,gatha1,,"‘‘Arati viya mejja khāyati,"
NULL,p167,2903,100,gatha2,,"Bahuke disvāna vivitte āsane;"
NULL,p167,2904,100,gatha3,,"Te cittakathā bahussutā,"
NULL,p167,2905,100,gathalast,,"Kome gotamasāvakā gatā’’ti."
NULL,p167,2906,100,bodytext,,"Evaṃ vutte, aññatarā devatā taṃ devataṃ gāthāya paccabhāsi –"
NULL,p167,2907,100,gatha1,,"‘‘Māgadhaṃ  gatā kosalaṃ gatā, ekacciyā pana vajjibhūmiyā;"
NULL,p167,2908,100,gathalast,,"Magā viya asaṅgacārino, aniketā viharanti bhikkhavo’’ti."
NULL,p167,2909,4,subhead,"5. Ānandasuttaṃ","5. Ānandasuttaṃ"
NULL,p167,2910,100,bodytext,,"225. Ekaṃ samayaṃ āyasmā ānando kosalesu viharati aññatarasmiṃ vanasaṇḍe. Tena kho pana samayena āyasmā ānando ativelaṃ gihisaññattibahulo viharati. Atha kho yā tasmiṃ vanasaṇḍe adhivatthā devatā āyasmato ānandassa  anukampikā atthakāmā āyasmantaṃ ānandaṃ saṃvejetukāmā yenāyasmā ānando tenupasaṅkami; upasaṅkamitvā āyasmantaṃ ānandaṃ gāthāya ajjhabhāsi –"
NULL,p167,2911,100,gatha1,,"‘‘Rukkhamūlagahanaṃ pasakkiya, nibbānaṃ hadayasmiṃ opiya;"
NULL,p167,2912,100,gathalast,,"Jhā  gotama mā pamādo [mā ca pamādo (sī. pī.)], kiṃ te biḷibiḷikā karissatī’’ti."
NULL,p167,2913,100,bodytext,,"Atha kho āyasmā ānando tāya devatāya saṃvejito saṃvegamāpādīti."
NULL,p167,2914,4,subhead,"6. Anuruddhasuttaṃ","6. Anuruddhasuttaṃ"
NULL,p167,2915,100,bodytext,,"226. Ekaṃ samayaṃ āyasmā anuruddho kosalesu viharati aññatarasmiṃ vanasaṇḍe. Atha kho aññatarā tāvatiṃsakāyikā devatā jālinī  nāma āyasmato anuruddhassa purāṇadutiyikā yenāyasmā anuruddho tenupasaṅkami; upasaṅkamitvā āyasmantaṃ anuruddhaṃ gāthāya ajjhabhāsi –"
NULL,p167,2916,100,gatha1,,"‘‘Tattha cittaṃ paṇidhehi, yattha te vusitaṃ pure;"
NULL,p167,2917,100,gatha2,,"Tāvatiṃsesu devesu, sabbakāmasamiddhisu;"
NULL,p167,2918,100,gathalast,,"Purakkhato parivuto, devakaññāhi sobhasī’’ti."
NULL,p167,2919,100,gatha1,,"‘‘Duggatā  devakaññāyo, sakkāyasmiṃ patiṭṭhitā;"
NULL,p167,2920,100,gathalast,,"Te cāpi duggatā sattā, devakaññāhi patthitā’’ti."
NULL,p167,2921,100,gatha1,,"‘‘Na  te sukhaṃ pajānanti, ye na passanti nandanaṃ;"
NULL,p167,2922,100,gathalast,,"Āvāsaṃ naradevānaṃ, tidasānaṃ yasassina’’nti."
NULL,p167,2923,100,gatha1,,"‘‘Na tvaṃ bāle vijānāsi, yathā arahataṃ vaco;"
NULL,p167,2924,100,gatha2,,"Aniccā sabbasaṅkhārā, uppādavayadhammino;"
NULL,p167,2925,100,gathalast,,"Uppajjitvā nirujjhanti, tesaṃ vūpasamo sukho."
NULL,p167,2926,100,gatha1,,"‘‘Natthi dāni punāvāso, devakāyasmi jālini;"
NULL,p167,2927,100,gathalast,,"Vikkhīṇo jātisaṃsāro, natthi dāni punabbhavo’’ti."
NULL,p167,2928,4,subhead,"7. Nāgadattasuttaṃ","7. Nāgadattasuttaṃ"
NULL,p167,2929,100,bodytext,,"227. Ekaṃ samayaṃ āyasmā nāgadatto kosalesu viharati aññatarasmiṃ vanasaṇḍe. Tena kho pana samayena āyasmā nāgadatto atikālena gāmaṃ pavisati, atidivā paṭikkamati. Atha kho yā tasmiṃ vanasaṇḍe adhivatthā devatā āyasmato nāgadattassa anukampikā atthakāmā āyasmantaṃ nāgadattaṃ saṃvejetukāmā yenāyasmā nāgadatto tenupasaṅkami; upasaṅkamitvā  āyasmantaṃ nāgadattaṃ gāthāhi ajjhabhāsi –"
NULL,p167,2930,100,gatha1,,"‘‘Kāle pavisa nāgadatta, divā ca āgantvā ativelacārī;"
NULL,p167,2931,100,gathalast,,"Saṃsaṭṭho gahaṭṭhehi, samānasukhadukkho."
NULL,p167,2932,100,gatha1,,"‘‘Bhāyāmi nāgadattaṃ suppagabbhaṃ, kulesu vinibaddhaṃ;"
NULL,p167,2933,100,gathalast,,"Mā heva maccurañño balavato, antakassa vasaṃ upesī’’ti [vasameyyāti (sī. pī.), vasamesīti (syā. kaṃ.)]."
NULL,p167,2934,100,bodytext,,"Atha  kho āyasmā nāgadatto tāya devatāya saṃvejito saṃvegamāpādīti."
NULL,p167,2935,4,subhead,"8. Kulagharaṇīsuttaṃ","8. Kulagharaṇīsuttaṃ"
NULL,p167,2936,100,bodytext,,"228. Ekaṃ  samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu aññatarasmiṃ kule ativelaṃ ajjhogāḷhappatto viharati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yā tasmiṃ kule kulagharaṇī, tassā vaṇṇaṃ abhinimminitvā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –"
NULL,p167,2937,100,gatha1,,"‘‘Nadītīresu saṇṭhāne, sabhāsu rathiyāsu ca;"
NULL,p167,2938,100,gathalast,,"Janā saṅgamma mantenti, mañca tañca [tvañca (ka.)] kimantara’’nti."
NULL,p167,2939,100,gatha1,,"‘‘Bahūhi saddā paccūhā, khamitabbā tapassinā;"
NULL,p167,2940,100,gathalast,,"Na tena maṅku hotabbaṃ, na hi tena kilissati."
NULL,p167,2941,100,gatha1,,"‘‘Yo ca saddaparittāsī, vane vātamigo yathā;"
NULL,p167,2942,100,gathalast,,"Lahucittoti taṃ āhu, nāssa sampajjate vata’’nti."
NULL,p167,2943,4,subhead,"9. Vajjiputtasuttaṃ","9. Vajjiputtasuttaṃ"
NULL,p167,2944,100,bodytext,,"229. Ekaṃ samayaṃ aññataro vajjiputtako bhikkhu vesāliyaṃ viharati aññatarasmiṃ vanasaṇḍe. Tena kho pana samayena vesāliyaṃ vajjiputtako sabbaratticāro hoti. Atha  kho so bhikkhu vesāliyā tūriya-tāḷita-vādita-nigghosasaddaṃ  sutvā paridevamāno tāyaṃ velāyaṃ imaṃ gāthaṃ abhāsi –"
NULL,p167,2945,100,gatha1,,"‘‘Ekakā mayaṃ araññe viharāma,"
NULL,p167,2946,100,gatha2,,"Apaviddhaṃva [apaviṭṭhaṃva (syā. kaṃ.)] vanasmiṃ dārukaṃ;"
NULL,p167,2947,100,gatha3,,"Etādisikāya rattiyā,"
NULL,p167,2948,100,gathalast,,"Ko su nāmamhehi [nāma amhehi (sī. pī.)] pāpiyo’’ti."
NULL,p167,2949,100,bodytext,,"Atha  kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –"
NULL,p167,2950,100,gatha1,,"‘‘Ekakova  tvaṃ araññe viharasi, apaviddhaṃva vanasmiṃ dārukaṃ;"
NULL,p167,2951,100,gathalast,,"Tassa te bahukā pihayanti, nerayikā viya saggagāmina’’nti."
NULL,p167,2952,100,bodytext,,"Atha kho so bhikkhu tāya devatāya saṃvejito saṃvegamāpādīti."
NULL,p167,2953,4,subhead,"10. Sajjhāyasuttaṃ","10. Sajjhāyasuttaṃ"
NULL,p167,2954,100,bodytext,,"230. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu yaṃ sudaṃ pubbe ativelaṃ sajjhāyabahulo viharati so aparena samayena appossukko tuṇhībhūto saṅkasāyati. Atha kho yā tasmiṃ vanasaṇḍe adhivatthā devatā tassa bhikkhuno dhammaṃ asuṇantī yena so bhikkhu tenupasaṅkami; upasaṅkamitvā taṃ  bhikkhuṃ gāthāya ajjhabhāsi –"
NULL,p167,2955,100,gatha1,,"‘‘Kasmā tuvaṃ dhammapadāni bhikkhu, nādhīyasi bhikkhūhi saṃvasanto;"
NULL,p167,2956,100,gathalast,,"Sutvāna dhammaṃ labhatippasādaṃ, diṭṭheva dhamme labhatippasaṃsa’’nti."
NULL,p167,2957,100,gatha1,,"‘‘Ahu pure dhammapadesu chando, yāva virāgena samāgamimha;"
NULL,p167,2958,100,gatha2,,"Yato  virāgena samāgamimha, yaṃ kiñci diṭṭhaṃva sutaṃ mutaṃ vā;"
NULL,p167,2959,100,gathalast,,"Aññāya nikkhepanamāhu santo’’ti."
NULL,p167,2960,4,subhead,"11. Akusalavitakkasuttaṃ","11. Akusalavitakkasuttaṃ"
NULL,p167,2961,100,bodytext,,"231. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi, seyyathidaṃ  – kāmavitakkaṃ, byāpādavitakkaṃ, vihiṃsāvitakkaṃ. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –"
NULL,p167,2962,100,gatha1,,"‘‘Ayoniso  manasikārā, so vitakkehi khajjasi;"
NULL,p167,2963,100,gathalast,,"Ayoniso [ayoniṃ (pī. ka.)] paṭinissajja, yoniso anucintaya."
NULL,p167,2964,100,gatha1,,"‘‘Satthāraṃ  dhammamārabbha, saṅghaṃ sīlāni attano;"
NULL,p167,2965,100,gatha2,,"Adhigacchasi pāmojjaṃ, pītisukhamasaṃsayaṃ;"
NULL,p167,2966,100,gathalast,,"Tato pāmojjabahulo, dukkhassantaṃ karissasī’’ti."
NULL,p167,2967,100,bodytext,,"Atha kho so bhikkhu tāya devatāya saṃvejito saṃvegamāpādīti."
NULL,p167,2968,4,subhead,"12. Majjhanhikasuttaṃ","12. Majjhanhikasuttaṃ"
NULL,p167,2969,100,bodytext,,"232. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Atha kho tasmiṃ vanasaṇḍe adhivatthā devatā yena so bhikkhu tenupasaṅkami; upasaṅkamitvā tassa bhikkhuno santike imaṃ gāthaṃ abhāsi –"
NULL,p167,2970,100,gatha1,,"‘‘Ṭhite majjhanhike kāle, sannisīvesu [sannisinnesu (syā. kaṃ. pī.)] pakkhisu;"
NULL,p167,2971,100,gathalast,,"Saṇateva brahāraññaṃ, taṃ bhayaṃ paṭibhāti maṃ."
NULL,p167,2972,100,gatha1,,"‘‘Ṭhite majjhanhike kāle, sannisīvesu pakkhisu;"
NULL,p167,2973,100,gathalast,,"Saṇateva brahāraññaṃ, sā rati paṭibhāti ma’’nti."
NULL,p167,2974,4,subhead,"13. Pākatindriyasuttaṃ","13. Pākatindriyasuttaṃ"
NULL,p167,2975,100,bodytext,,"233. Ekaṃ samayaṃ sambahulā bhikkhū kosalesu viharanti aññatarasmiṃ vanasaṇḍe uddhatā unnaḷā capalā mukharā vikiṇṇavācā  muṭṭhassatino asampajānā asamāhitā vibbhantacittā  pākatindriyā. Atha  kho yā tasmiṃ vanasaṇḍe adhivatthā devatā tesaṃ bhikkhūnaṃ anukampikā atthakāmā te bhikkhū saṃvejetukāmā yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –"
NULL,p167,2976,100,gatha1,,"‘‘Sukhajīvino pure āsuṃ, bhikkhū gotamasāvakā;"
NULL,p167,2977,100,gatha2,,"Anicchā piṇḍamesanā, anicchā sayanāsanaṃ;"
NULL,p167,2978,100,gathalast,,"Loke aniccataṃ ñatvā, dukkhassantaṃ akaṃsu te."
NULL,p167,2979,100,gatha1,,"‘‘Dupposaṃ katvā attānaṃ, gāme gāmaṇikā viya;"
NULL,p167,2980,100,gathalast,,"Bhutvā bhutvā nipajjanti, parāgāresu mucchitā."
NULL,p167,2981,100,gatha1,,"‘‘Saṅghassa  añjaliṃ katvā, idhekacce vadāmahaṃ;"
NULL,p167,2982,100,gathalast,,"Apaviddhā [apaviṭṭhā (syā. kaṃ.)] anāthā te, yathā petā tatheva te."
NULL,p167,2983,100,gatha1,,"‘‘Ye kho pamattā viharanti, te me sandhāya bhāsitaṃ;"
NULL,p167,2984,100,gathalast,,"Ye appamattā viharanti, namo tesaṃ karomaha’’nti."
NULL,p167,2985,100,bodytext,,"Atha kho te bhikkhū tāya devatāya saṃvejitā saṃvegamāpādunti."
NULL,p167,2986,4,subhead,"14. Gandhatthenasuttaṃ","14. Gandhatthenasuttaṃ"
NULL,p167,2987,100,bodytext,,"234. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu pacchābhattaṃ piṇḍapātapaṭikkanto pokkharaṇiṃ ogāhetvā padumaṃ upasiṅghati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena  so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –"
NULL,p167,2988,100,gatha1,,"‘‘Yametaṃ vārijaṃ pupphaṃ, adinnaṃ upasiṅghasi;"
NULL,p167,2989,100,gathalast,,"Ekaṅgametaṃ theyyānaṃ, gandhatthenosi mārisā’’ti."
NULL,p167,2990,100,gatha1,,"‘‘Na  harāmi na bhañjāmi, ārā siṅghāmi vārijaṃ;"
NULL,p167,2991,100,gathalast,,"Atha kena nu vaṇṇena, gandhatthenoti vuccati."
NULL,p167,2992,100,gatha1,,"‘‘Yvāyaṃ bhisāni khanati, puṇḍarīkāni bhañjati;"
NULL,p167,2993,100,gathalast,,"Evaṃ ākiṇṇakammanto, kasmā eso na vuccatī’’ti."
NULL,p167,2994,100,gatha1,,"‘‘Ākiṇṇaluddo  puriso, dhāticelaṃva makkhito;"
NULL,p167,2995,100,gathalast,,"Tasmiṃ me vacanaṃ natthi, tvañcārahāmi vattave."
NULL,p167,2996,100,gatha1,,"‘‘Anaṅgaṇassa posassa, niccaṃ sucigavesino;"
NULL,p167,2997,100,gathalast,,"Vālaggamattaṃ pāpassa, abbhāmattaṃva khāyatī’’ti."
NULL,p167,2998,100,gatha1,,"‘‘Addhā maṃ yakkha jānāsi, atho me anukampasi;"
NULL,p167,2999,100,gathalast,,"Punapi yakkha vajjāsi, yadā passasi edisa’’nti."
NULL,p167,3000,100,gatha1,,"‘‘Neva  taṃ upajīvāma, napi te bhatakāmhase;"
NULL,p167,3001,100,gathalast,,"Tvameva bhikkhu jāneyya, yena gaccheyya suggati’’nti."
NULL,p167,3002,100,bodytext,,"Atha kho so bhikkhu tāya devatāya saṃvejito saṃvegamāpādīti."
NULL,p167,3003,100,centered,,"Vanasaṃyuttaṃ samattaṃ."
NULL,p167,3004,100,bodytext,,"Tassuddānaṃ –"
NULL,p167,3005,100,gatha1,,"Vivekaṃ  upaṭṭhānañca, kassapagottena sambahulā;"
NULL,p167,3006,100,gathalast,,"Ānando anuruddho ca, nāgadattañca kulagharaṇī."
NULL,p167,3007,100,gatha1,,"Vajjiputto ca vesālī, sajjhāyena ayoniso;"
NULL,p167,3008,100,gathalast,,"Majjhanhikālamhi pākatindriya, padumapupphena cuddasa bhaveti."
NULL,p167,3009,2,chapter,"10. Yakkhasaṃyuttaṃ","10. Yakkhasaṃyuttaṃ"
NULL,p167,3010,4,subhead,"1. Indakasuttaṃ","1. Indakasuttaṃ"
NULL,p167,3011,100,bodytext,,"235. Evaṃ  me sutaṃ – ekaṃ  samayaṃ bhagavā rājagahe viharati indakūṭe pabbate, indakassa yakkhassa bhavane. Atha kho indako yakkho yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –"
NULL,p167,3012,100,gatha1,,"‘‘Rūpaṃ na jīvanti vadanti buddhā, kathaṃ nvayaṃ vindatimaṃ sarīraṃ;"
NULL,p167,3013,100,gathalast,,"Kutassa aṭṭhīyakapiṇḍameti, kathaṃ nvayaṃ sajjati gabbharasmi’’nti."
NULL,p167,3014,100,gatha1,,"‘‘Paṭhamaṃ kalalaṃ hoti, kalalā hoti abbudaṃ;"
NULL,p167,3015,100,gatha2,,"Abbudā jāyate pesi, pesi nibbattatī ghano;"
NULL,p167,3016,100,gathalast,,"Ghanā pasākhā jāyanti, kesā lomā nakhāpi ca."
NULL,p167,3017,100,gatha1,,"‘‘Yañcassa bhuñjatī mātā, annaṃ pānañca bhojanaṃ;"
NULL,p167,3018,100,gathalast,,"Tena so tattha yāpeti, mātukucchigato naro’’ti."
NULL,p167,3019,4,subhead,"2. Sakkanāmasuttaṃ","2. Sakkanāmasuttaṃ"
NULL,p167,3020,100,bodytext,,"236. Ekaṃ samayaṃ bhagavā rājagahe viharati gijjhakūṭe pabbate. Atha kho sakkanāmako yakkho yena bhagavā tenupasaṅkami; upasaṅkamitvā  bhagavantaṃ gāthāya ajjhabhāsi –"
NULL,p167,3021,100,gatha1,,"‘‘Sabbaganthappahīnassa, vippamuttassa te sato;"
NULL,p167,3022,100,gathalast,,"Samaṇassa na taṃ sādhu, yadaññamanusāsasī’’ti [yadaññamanusāsatīti (sī. syā. kaṃ. pī.)]."
NULL,p167,3023,100,gatha1,,"‘‘Yena kenaci vaṇṇena, saṃvāso sakka jāyati;"
NULL,p167,3024,100,gathalast,,"Na taṃ arahati sappañño, manasā anukampituṃ."
NULL,p167,3025,100,gatha1,,"‘‘Manasā ce pasannena, yadaññamanusāsati;"
NULL,p167,3026,100,gathalast,,"Na tena hoti saṃyutto, yānukampā [sānukampā (sī. pī.)] anuddayā’’ti."
NULL,p167,3027,4,subhead,"3. Sūcilomasuttaṃ","3. Sūcilomasuttaṃ"
NULL,p167,3028,100,bodytext,,"237. Ekaṃ  samayaṃ bhagavā gayāyaṃ viharati ṭaṅkitamañce sūcilomassa yakkhassa bhavane. Tena kho pana samayena kharo ca yakkho sūcilomo  ca yakkho bhagavato avidūre atikkamanti. Atha kho kharo yakkho sūcilomaṃ yakkhaṃ etadavoca – ‘‘eso samaṇo’’ti! ‘‘Neso samaṇo, samaṇako eso’’. ‘‘Yāva jānāmi yadi vā so samaṇo yadi vā pana so samaṇako’’ti."
NULL,p167,3029,100,bodytext,,"Atha kho sūcilomo yakkho yena bhagavā tenupasaṅkami; upasaṅkamitvā bhagavato kāyaṃ upanāmesi. Atha kho bhagavā kāyaṃ apanāmesi. Atha kho sūcilomo yakkho bhagavantaṃ etadavoca – ‘‘bhāyasi maṃ samaṇā’’ti? ‘‘Na khvāhaṃ taṃ, āvuso, bhāyāmi; api ca te samphasso pāpako’’ti. ‘‘Pañhaṃ taṃ, samaṇa pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu  vā gahetvā pāragaṅgāya [pāraṃ gaṅgāya (ka.)] khipissāmī’’ti. ‘‘Na khvāhaṃ taṃ, āvuso, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo me cittaṃ vā khipeyya hadayaṃ vā phāleyya pādesu vā gahetvā pāragaṅgāya khipeyya; api ca tvaṃ, āvuso, puccha yadā kaṅkhasī’’ti. Atha kho sūcilomo yakkho bhagavantaṃ gāthāya ajjhabhāsi – ( ) [(atha kho sūcilomo yakkho bhagavantaṃ gāthāya ajjhabhāsi.) (sī.)]"
NULL,p167,3030,100,gatha1,,"‘‘Rāgo  ca doso ca kutonidānā,"
NULL,p167,3031,100,gatha2,,"Aratī ratī lomahaṃso kutojā;"
NULL,p167,3032,100,gatha3,,"Kuto samuṭṭhāya manovitakkā,"
NULL,p167,3033,100,gathalast,,"Kumārakā dhaṅkamivossajantī’’ti."
NULL,p167,3034,100,gatha1,,"‘‘Rāgo ca doso ca itonidānā,"
NULL,p167,3035,100,gatha2,,"Aratī ratī lomahaṃso itojā;"
NULL,p167,3036,100,gatha3,,"Ito samuṭṭhāya manovitakkā,"
NULL,p167,3037,100,gathalast,,"Kumārakā dhaṅkamivossajanti."
NULL,p167,3038,100,gatha1,,"‘‘Snehajā attasambhūtā, nigrodhasseva khandhajā;"
NULL,p167,3039,100,gathalast,,"Puthū visattā kāmesu, māluvāva vitatā [vitthatā (syā. kaṃ.)] vane."
NULL,p167,3040,100,gatha1,,"‘‘Ye  naṃ pajānanti yatonidānaṃ,"
NULL,p167,3041,100,gatha2,,"Te naṃ vinodenti suṇohi yakkha;"
NULL,p167,3042,100,gatha3,,"Te duttaraṃ oghamimaṃ taranti,"
NULL,p167,3043,100,gathalast,,"Atiṇṇapubbaṃ apunabbhavāyā’’ti."
NULL,p167,3044,4,subhead,"4. Maṇibhaddasuttaṃ","4. Maṇibhaddasuttaṃ"
NULL,p167,3045,100,bodytext,,"238. Ekaṃ  samayaṃ bhagavā magadhesu viharati maṇimālike cetiye maṇibhaddassa yakkhassa bhavane. Atha kho maṇibhaddo yakkho yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –"
NULL,p167,3046,100,gatha1,,"‘‘Satīmato  sadā bhaddaṃ, satimā sukhamedhati;"
NULL,p167,3047,100,gathalast,,"Satīmato suve seyyo, verā ca parimuccatī’’ti."
NULL,p167,3048,100,gatha1,,"‘‘Satīmato sadā bhaddaṃ, satimā sukhamedhati;"
NULL,p167,3049,100,gathalast,,"Satīmato suve seyyo, verā na parimuccati."
NULL,p167,3050,100,gatha1,,"‘‘Yassa sabbamahorattaṃ [rattiṃ (syā. kaṃ. ka.)], ahiṃsāya rato mano;"
NULL,p167,3051,100,gathalast,,"Mettaṃ so sabbabhūtesu, veraṃ tassa na kenacī’’ti."
NULL,p167,3052,4,subhead,"5. Sānusuttaṃ","5. Sānusuttaṃ"
NULL,p167,3053,100,bodytext,,"239. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā upāsikāya sānu nāma putto yakkhena gahito hoti. Atha kho sā upāsikā paridevamānā tāyaṃ velāyaṃ imā gāthāyo abhāsi –"
NULL,p167,3054,100,gatha1,,"‘‘Cātuddasiṃ  pañcadasiṃ, yā ca pakkhassa aṭṭhamī;"
NULL,p167,3055,100,gathalast,,"Pāṭihāriyapakkhañca, aṭṭhaṅgasusamāgataṃ."
NULL,p167,3056,100,gatha1,,"‘‘Uposathaṃ upavasanti, brahmacariyaṃ caranti ye;"
NULL,p167,3057,100,gatha2,,"Na tehi yakkhā kīḷanti, iti me arahataṃ sutaṃ;"
NULL,p167,3058,100,gathalast,,"Sā dāni ajja passāmi, yakkhā kīḷanti sānunā’’ti."
NULL,p167,3059,100,gatha1,,"‘‘Cātuddasiṃ  pañcadasiṃ, yā ca pakkhassa aṭṭhamī;"
NULL,p167,3060,100,gatha2,,"Pāṭihāriyapakkhañca, aṭṭhaṅgasusamāgataṃ;"
NULL,p167,3061,100,gathalast,,"Uposathaṃ  upavasanti, brahmacariyaṃ caranti ye."
NULL,p167,3062,100,gatha1,,"‘‘Na tehi yakkhā kīḷanti, sāhu te arahataṃ sutaṃ;"
NULL,p167,3063,100,gatha2,,"Sānuṃ pabuddhaṃ vajjāsi, yakkhānaṃ vacanaṃ idaṃ;"
NULL,p167,3064,100,gathalast,,"Mākāsi pāpakaṃ kammaṃ, āvi vā yadi vā raho."
NULL,p167,3065,100,gatha1,,"‘‘Sace  ca [saceva (syā. kaṃ. pī. ka.), yañceva (sī.)] pāpakaṃ kammaṃ, karissasi karosi vā;"
NULL,p167,3066,100,gathalast,,"Na te dukkhā pamutyatthi, uppaccāpi palāyato’’ti."
NULL,p167,3067,100,gatha1,,"‘‘Mataṃ vā amma rodanti, yo vā jīvaṃ na dissati;"
NULL,p167,3068,100,gathalast,,"Jīvantaṃ amma passantī, kasmā maṃ amma rodasī’’ti."
NULL,p167,3069,100,gatha1,,"‘‘Mataṃ vā putta rodanti, yo vā jīvaṃ na dissati;"
NULL,p167,3070,100,gatha2,,"Yo ca kāme cajitvāna, punarāgacchate idha;"
NULL,p167,3071,100,gathalast,,"Taṃ vāpi putta rodanti, puna jīvaṃ mato hi so."
NULL,p167,3072,100,gatha1,,"‘‘Kukkuḷā ubbhato tāta, kukkuḷaṃ [kukkuḷe (sī.)] patitumicchasi;"
NULL,p167,3073,100,gathalast,,"Narakā ubbhato tāta, narakaṃ patitumicchasi."
NULL,p167,3074,100,gatha1,,"‘‘Abhidhāvatha  bhaddante, kassa ujjhāpayāmase;"
NULL,p167,3075,100,gathalast,,"Ādittā nīhataṃ [nibbhataṃ (syā. kaṃ. ka.), nibhataṃ (pī. ka.)] bhaṇḍaṃ, puna ḍayhitumicchasī’’ti."
NULL,p167,3076,4,subhead,"6. Piyaṅkarasuttaṃ","6. Piyaṅkarasuttaṃ"
NULL,p167,3077,100,bodytext,,"240. Ekaṃ samayaṃ āyasmā anuruddho sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā anuruddho rattiyā paccūsasamayaṃ paccuṭṭhāya dhammapadāni bhāsati. Atha kho piyaṅkaramātā yakkhinī puttakaṃ evaṃ tosesi –"
NULL,p167,3078,100,gatha1,,"‘‘Mā saddaṃ kari piyaṅkara, bhikkhu dhammapadāni bhāsati;"
NULL,p167,3079,100,gathalast,,"Api [api (sī.)] ca dhammapadaṃ vijāniya, paṭipajjema hitāya no siyā."
NULL,p167,3080,100,gatha1,,"‘‘Pāṇesu ca saṃyamāmase, sampajānamusā na bhaṇāmase;"
NULL,p167,3081,100,gathalast,,"Sikkhema susīlyamattano [susīlamattano (sī. ka.)], api muccema pisācayoniyā’’ti."
NULL,p167,3082,4,subhead,"7. Punabbasusuttaṃ","7. Punabbasusuttaṃ"
NULL,p167,3083,100,bodytext,,"241. Ekaṃ  samayaṃ bhagavā sāvatthiyaṃ viharati jetavane anāthapiṇḍikassa ārāme. Tena  kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā  samannāharitvā ohitasotā dhammaṃ suṇanti. Atha kho punabbasumātā yakkhinī puttake evaṃ tosesi –"
NULL,p167,3084,100,gatha1,,"‘‘Tuṇhī uttarike hohi, tuṇhī hohi punabbasu;"
NULL,p167,3085,100,gathalast,,"Yāvāhaṃ buddhaseṭṭhassa, dhammaṃ sossāmi satthuno."
NULL,p167,3086,100,gatha1,,"‘‘Nibbānaṃ bhagavā āha, sabbaganthappamocanaṃ;"
NULL,p167,3087,100,gathalast,,"Ativelā ca me hoti, asmiṃ dhamme piyāyanā."
NULL,p167,3088,100,gatha1,,"‘‘Piyo loke sako putto, piyo loke sako pati;"
NULL,p167,3089,100,gathalast,,"Tato piyatarā mayhaṃ, assa dhammassa magganā."
NULL,p167,3090,100,gatha1,,"‘‘Na hi putto pati vāpi, piyo dukkhā pamocaye;"
NULL,p167,3091,100,gathalast,,"Yathā saddhammassavanaṃ, dukkhā moceti pāṇinaṃ."
NULL,p167,3092,100,gatha1,,"‘‘Loke dukkhaparetasmiṃ, jarāmaraṇasaṃyute;"
NULL,p167,3093,100,gatha2,,"Jarāmaraṇamokkhāya, yaṃ dhammaṃ abhisambudhaṃ;"
NULL,p167,3094,100,gathalast,,"Taṃ dhammaṃ sotumicchāmi, tuṇhī hohi punabbasū’’ti."
NULL,p167,3095,100,gatha1,,"‘‘Ammā na byāharissāmi, tuṇhībhūtāyamuttarā;"
NULL,p167,3096,100,gatha2,,"Dhammameva nisāmehi, saddhammassavanaṃ sukhaṃ;"
NULL,p167,3097,100,gathalast,,"Saddhammassa anaññāya, ammā dukkhaṃ carāmase."
NULL,p167,3098,100,gatha1,,"‘‘Esa  devamanussānaṃ, sammūḷhānaṃ pabhaṅkaro;"
NULL,p167,3099,100,gathalast,,"Buddho antimasārīro, dhammaṃ deseti cakkhumā’’ti."
NULL,p167,3100,100,gatha1,,"‘‘Sādhu kho paṇḍito nāma, putto jāto uresayo;"
NULL,p167,3101,100,gathalast,,"Putto me buddhaseṭṭhassa, dhammaṃ suddhaṃ piyāyati."
NULL,p167,3102,100,gatha1,,"‘‘Punabbasu  sukhī hohi, ajjāhamhi samuggatā;"
NULL,p167,3103,100,gathalast,,"Diṭṭhāni ariyasaccāni, uttarāpi suṇātu me’’ti."
NULL,p167,3104,4,subhead,"8. Sudattasuttaṃ","8. Sudattasuttaṃ"
NULL,p167,3105,100,bodytext,,"242. Ekaṃ  samayaṃ bhagavā rājagahe viharati sītavane. Tena kho pana samayena anāthapiṇḍiko gahapati rājagahaṃ anuppatto hoti kenacideva karaṇīyena. Assosi kho anāthapiṇḍiko gahapati – ‘‘buddho kira loke uppanno’’ti. Tāvadeva ca pana bhagavantaṃ dassanāya upasaṅkamitukāmo hoti. Athassa  anāthapiṇḍikassa gahapatissa etadahosi – ‘‘akālo kho ajja bhagavantaṃ dassanāya upasaṅkamituṃ. Sve dānāhaṃ kālena bhagavantaṃ dassanāya gamissāmī’’ti buddhagatāya satiyā nipajji. Rattiyā sudaṃ tikkhattuṃ vuṭṭhāsi pabhātanti maññamāno. Atha kho anāthapiṇḍiko gahapati yena sivathikadvāraṃ [sīvathikadvāraṃ (sī. syā. kaṃ. pī.)] tenupasaṅkami. Amanussā dvāraṃ vivariṃsu. Atha kho anāthapiṇḍikassa gahapatissa nagaramhā nikkhamantassa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Atha kho sivako [sīvako (sī. pī.)] yakkho antarahito saddamanussāvesi –"
NULL,p167,3106,100,gatha1,,"‘‘Sataṃ hatthī sataṃ assā, sataṃ assatarīrathā;"
NULL,p167,3107,100,gatha2,,"Sataṃ kaññāsahassāni, āmukkamaṇikuṇḍalā;"
NULL,p167,3108,100,gathalast,,"Ekassa padavītihārassa, kalaṃ nāgghanti soḷasiṃ."
NULL,p167,3109,100,gatha1,,"‘‘Abhikkama  gahapati, abhikkama gahapati;"
NULL,p167,3110,100,gathalast,,"Abhikkamanaṃ te seyyo, no paṭikkamana’’nti."
NULL,p167,3111,100,bodytext,,"Atha  kho anāthapiṇḍikassa gahapatissa andhakāro antaradhāyi, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Dutiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Dutiyampi kho sivako yakkho antarahito saddamanussāvesi –"
NULL,p167,3112,100,gatha1,,"‘‘Sataṃ  hatthī sataṃ assā…pe…"
NULL,p167,3113,100,gathalast,,"Kalaṃ nāgghanti soḷasiṃ."
NULL,p167,3114,100,gatha1,,"‘‘Abhikkama gahapati, abhikkama gahapati;"
NULL,p167,3115,100,gathalast,,"Abhikkamanaṃ te seyyo, no paṭikkamana’’nti."
NULL,p167,3116,100,bodytext,,"Atha  kho anāthapiṇḍikassa gahapatissa andhakāro antaradhāyi, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Tatiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Tatiyampi kho sivako yakkho antarahito saddamanussāvesi –"
NULL,p167,3117,100,gatha1,,"‘‘Sataṃ hatthī sataṃ assā…pe…"
NULL,p167,3118,100,gathalast,,"Kalaṃ nāgghanti soḷasiṃ."
NULL,p167,3119,100,gatha1,,"‘‘Abhikkama gahapati, abhikkama gahapati;"
NULL,p167,3120,100,gathalast,,"Abhikkamanaṃ te seyyo, no paṭikkamana’’nti."
NULL,p167,3121,100,bodytext,,"Atha kho anāthapiṇḍikassa gahapatissa andhakāro antaradhāyi, āloko pāturahosi, yaṃ  ahosi bhayaṃ chambhitattaṃ lomahaṃso, so paṭippassambhi. Atha kho anāthapiṇḍiko gahapati yena sītavanaṃ yena bhagavā tenupasaṅkami."
NULL,p167,3122,100,bodytext,,"Tena kho pana samayena bhagavā rattiyā paccūsasamayaṃ paccuṭṭhāya abbhokāse caṅkamati. Addasā kho bhagavā anāthapiṇḍikaṃ gahapatiṃ dūratova āgacchantaṃ. Disvāna caṅkamā orohitvā paññatte āsane nisīdi. Nisajja kho bhagavā anāthapiṇḍikaṃ gahapatiṃ etadavoca – ‘‘ehi sudattā’’ti. Atha kho anāthapiṇḍiko gahapati, nāmena maṃ bhagavā ālapatīti, haṭṭho udaggo tattheva bhagavato pādesu sirasā nipatitvā bhagavantaṃ etadavoca – ‘‘kacci, bhante, bhagavā sukhamasayitthā’’ti?"
NULL,p167,3123,100,gatha1,,"‘‘Sabbadā ve sukhaṃ seti, brāhmaṇo parinibbuto;"
NULL,p167,3124,100,gathalast,,"Yo na limpati kāmesu, sītibhūto nirūpadhi."
NULL,p167,3125,100,gatha1,,"‘‘Sabbā āsattiyo chetvā, vineyya hadaye daraṃ;"
NULL,p167,3126,100,gathalast,,"Upasanto sukhaṃ seti, santiṃ pappuyya cetasā’’ti [cetasoti (sī.)]."
NULL,p167,3127,4,subhead,"9. Paṭhamasukkāsuttaṃ","9. Paṭhamasukkāsuttaṃ"
NULL,p167,3128,100,bodytext,,"243. Ekaṃ  samayaṃ bhagavā rājagahe viharati veḷuvane kalandakanivāpe. Tena kho pana samayena sukkā bhikkhunī mahatiyā parisāya parivutā dhammaṃ deseti. Atha kho sukkāya bhikkhuniyā abhippasanno yakkho rājagahe rathikāya  rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imā gāthāyo abhāsi –"
NULL,p167,3129,100,gatha1,,"‘‘Kiṃ me katā rājagahe manussā, madhupītāva seyare;"
NULL,p167,3130,100,gathalast,,"Ye sukkaṃ na payirupāsanti, desentiṃ amataṃ padaṃ."
NULL,p167,3131,100,gatha1,,"‘‘Tañca pana appaṭivānīyaṃ, asecanakamojavaṃ;"
NULL,p167,3132,100,gathalast,,"Pivanti maññe sappaññā, valāhakamiva panthagū’’ti [valāhakamivaddhagūti (sī.)]."
NULL,p167,3133,4,subhead,"10. Dutiyasukkāsuttaṃ","10. Dutiyasukkāsuttaṃ"
NULL,p167,3134,100,bodytext,,"244. Ekaṃ  samayaṃ bhagavā rājagahe viharati veḷuvane kalandakanivāpe. Tena  kho pana samayena aññataro upāsako sukkāya bhikkhuniyā bhojanaṃ adāsi. Atha kho sukkāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –"
NULL,p167,3135,100,gatha1,,"‘‘Puññaṃ vata pasavi bahuṃ, sappañño vatāyaṃ upāsako;"
NULL,p167,3136,100,gathalast,,"Yo sukkāya adāsi bhojanaṃ, sabbaganthehi vippamuttiyā’’ti [vippamuttāyāti (syā. kaṃ.)]."
NULL,p167,3137,4,subhead,"11. Cīrāsuttaṃ","11. Cīrāsuttaṃ"
NULL,p167,3138,100,bodytext,,"245. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññataro upāsako cīrāya [cirāya (ka.)] bhikkhuniyā cīvaraṃ adāsi. Atha  kho cīrāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –"
NULL,p167,3139,100,gatha1,,"‘‘Puññaṃ  vata pasavi bahuṃ, sappañño vatāyaṃ upāsako;"
NULL,p167,3140,100,gathalast,,"Yo cīrāya adāsi cīvaraṃ, sabbayogehi vippamuttiyā’’ti [vippamuttāyāti (syā. kaṃ.)]."
NULL,p167,3141,4,subhead,"12. Āḷavakasuttaṃ","12. Āḷavakasuttaṃ"
NULL,p167,3142,100,bodytext,,"246. Evaṃ me sutaṃ – ekaṃ samayaṃ bhagavā āḷaviyaṃ viharati āḷavakassa yakkhassa bhavane. Atha kho āḷavako yakkho yena bhagavā tenupasaṅkami; upasaṅkamitvā bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Dutiyampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Tatiyampi  kho āḷavako yakkho bhagavantaṃ etadavoca  – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Catutthampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Na khvāhaṃ taṃ, āvuso, nikkhamissāmi. Yaṃ te karaṇīyaṃ taṃ karohī’’ti. ‘‘Pañhaṃ taṃ, samaṇa, pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmī’’ti. ‘‘Na khvāhaṃ taṃ, āvuso, passāmi sadevake loke samārake  sabrahmake sassamaṇabrāhmaṇiyā pajāya sadevamanussāya, ye me cittaṃ vā khipeyya hadayaṃ vā phāleyya, pādesu vā gahetvā pāragaṅgāya khipeyya. Api ca tvaṃ, āvuso, puccha yadā kaṅkhasī’’ti [(atha kho āḷavako yakkho bhagavantaṃ gāthāya ajjhabhāsi.) (sī.)]."
NULL,p167,3143,100,gatha1,,"‘‘Kiṃsūdha vittaṃ purisassa seṭṭhaṃ, kiṃsu suciṇṇaṃ sukhamāvahāti;"
NULL,p167,3144,100,gathalast,,"Kiṃsu have sādutaraṃ rasānaṃ, kathaṃjīviṃ jīvitamāhu seṭṭha’’nti."
NULL,p167,3145,100,gatha1,,"‘‘Saddhīdha vittaṃ purissa seṭṭhaṃ, dhammo suciṇṇo sukhamāvahāti;"
NULL,p167,3146,100,gathalast,,"Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti."
NULL,p167,3147,100,gatha1,,"‘‘Kathaṃsu tarati oghaṃ, kathaṃsu tarati aṇṇavaṃ;"
NULL,p167,3148,100,gathalast,,"Kathaṃsu dukkhamacceti, kathaṃsu parisujjhatī’’ti."
NULL,p167,3149,100,gatha1,,"‘‘Saddhāya  tarati oghaṃ, appamādena aṇṇavaṃ;"
NULL,p167,3150,100,gathalast,,"Vīriyena dukkhamacceti, paññāya parisujjhatī’’ti."
NULL,p167,3151,100,gatha1,,"‘‘Kathaṃsu labhate paññaṃ, kathaṃsu vindate dhanaṃ;"
NULL,p167,3152,100,gatha2,,"Kathaṃsu kittiṃ pappoti, kathaṃ mittāni ganthati;"
NULL,p167,3153,100,gathalast,,"Asmā lokā paraṃ lokaṃ, kathaṃ pecca na socatī’’ti."
NULL,p167,3154,100,gatha1,,"‘‘Saddahāno arahataṃ, dhammaṃ nibbānapattiyā;"
NULL,p167,3155,100,gathalast,,"Sussūsaṃ [sussūsā (sī. pī.)] labhate paññaṃ, appamatto vicakkhaṇo."
NULL,p167,3156,100,gatha1,,"‘‘Patirūpakārī  dhuravā, uṭṭhātā vindate dhanaṃ;"
NULL,p167,3157,100,gatha2,,"Saccena  kittiṃ pappoti, dadaṃ mittāni ganthati;"
NULL,p167,3158,100,gathalast,,"Asmā lokā paraṃ lokaṃ, evaṃ pecca na socati."
NULL,p167,3159,100,gatha1,,"‘‘Yassete caturo dhammā, saddhassa gharamesino;"
NULL,p167,3160,100,gathalast,,"Saccaṃ dammo dhiti cāgo, sa ve pecca na socati."
NULL,p167,3161,100,gatha1,,"‘‘Iṅgha aññepi pucchassu, puthū samaṇabrāhmaṇe;"
NULL,p167,3162,100,gathalast,,"Yadi saccā dammā cāgā, khantyā bhiyyodha vijjatī’’ti."
NULL,p167,3163,100,gatha1,,"‘‘Kathaṃ nu dāni puccheyyaṃ, puthū samaṇabrāhmaṇe;"
NULL,p167,3164,100,gathalast,,"Yohaṃ [sohaṃ (sī.), svāhaṃ (ka.)] ajja pajānāmi, yo attho samparāyiko."
NULL,p167,3165,100,gatha1,,"‘‘Atthāya vata me buddho, vāsāyāḷavimāgamā [māgato (pī. ka.)];"
NULL,p167,3166,100,gathalast,,"Yohaṃ [sohaṃ (sī.)] ajja pajānāmi, yattha dinnaṃ mahapphalaṃ."
NULL,p167,3167,100,gatha1,,"‘‘So ahaṃ vicarissāmi, gāmā gāmaṃ purā puraṃ;"
NULL,p167,3168,100,gathalast,,"Namassamāno sambuddhaṃ, dhammassa ca sudhammata’’nti."
NULL,p167,3169,100,centered,,"Yakkhasaṃyuttaṃ samattaṃ."
NULL,p167,3170,100,bodytext,,"Tassuddānaṃ –"
NULL,p167,3171,100,gatha1,,"Indako sakka sūci ca, maṇibhaddo ca sānu ca;"
NULL,p167,3172,100,gathalast,,"Piyaṅkara punabbasu sudatto ca, dve sukkā cīraāḷavīti dvādasa."
NULL,p167,3173,2,chapter,"11. Sakkasaṃyuttaṃ","11. Sakkasaṃyuttaṃ"
NULL,p167,3174,3,title,"1. Paṭhamavaggo","1. Paṭhamavaggo"
NULL,p167,3175,4,subhead,"1. Suvīrasuttaṃ","1. Suvīrasuttaṃ"
NULL,p167,3176,100,bodytext,,"247. Evaṃ  me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,3177,100,bodytext,,"‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā pamādaṃ āpādesi [āharesi (katthaci) navaṅguttare sīhanādasuttepi]. Dutiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā dutiyampi pamādaṃ āpādesi. Tatiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā tatiyampi pamādaṃ āpādesi. Atha  kho, bhikkhave, sakko devānamindo suvīraṃ devaputtaṃ gāthāya ajjhabhāsi –"
NULL,p167,3178,100,gatha1,,"‘‘Anuṭṭhahaṃ avāyāmaṃ, sukhaṃ yatrādhigacchati;"
NULL,p167,3179,100,gathalast,,"Suvīra tattha gacchāhi, mañca tattheva pāpayā’’ti."
NULL,p167,3180,100,gatha1,,"‘‘Alasvassa [alasa’ssa (sī. pī.), alasvāyaṃ (syā. kaṃ.)] anuṭṭhātā, na ca kiccāni kāraye;"
NULL,p167,3181,100,gathalast,,"Sabbakāmasamiddhassa, taṃ me sakka varaṃ disā’’ti."
NULL,p167,3182,100,gatha1,,"‘‘Yatthālaso  anuṭṭhātā, accantaṃ sukhamedhati;"
NULL,p167,3183,100,gathalast,,"Suvīra tattha gacchāhi, mañca tattheva pāpayā’’ti."
NULL,p167,3184,100,gatha1,,"‘‘Akammunā [akammanā (sī. pī.)] devaseṭṭha, sakka vindemu yaṃ sukhaṃ;"
NULL,p167,3185,100,gathalast,,"Asokaṃ anupāyāsaṃ, taṃ me sakka varaṃ disā’’ti."
NULL,p167,3186,100,gatha1,,"‘‘Sace atthi akammena, koci kvaci na jīvati;"
NULL,p167,3187,100,gatha2,,"Nibbānassa hi so maggo, suvīra tattha gacchāhi;"
NULL,p167,3188,100,gathalast,,"Mañca tattheva pāpayā’’ti."
NULL,p167,3189,100,bodytext,,"‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha  ghaṭeyyātha vāyameyyātha appattassa pattiyā anadhigatassa adhigamāya, asacchikatassa sacchikiriyāyā’’ti."
NULL,p167,3190,4,subhead,"2. Susīmasuttaṃ","2. Susīmasuttaṃ"
NULL,p167,3191,100,bodytext,,"248. Sāvatthiyaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,3192,100,bodytext,,"‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo susīmaṃ [susimaṃ (syā. kaṃ. ka.)] devaputtaṃ āmantesi – ‘ete, tāta susīma, asurā deve abhiyanti. Gaccha, tāta susīma, asure paccuyyāhī’ti. ‘Evaṃ bhaddantavā’ti kho, bhikkhave, susīmo devaputto sakkassa devānamindassa paṭissutvā pamādaṃ āpādesi. Dutiyampi  kho, bhikkhave, sakko  devānamindo susīmaṃ devaputtaṃ āmantesi…pe… dutiyampi pamādaṃ āpādesi. Tatiyampi kho, bhikkhave, sakko devānamindo susīmaṃ devaputtaṃ āmantesi…pe… tatiyampi pamādaṃ āpādesi. Atha kho, bhikkhave, sakko devānamindo susīmaṃ devaputtaṃ gāthāya ajjhabhāsi –"
NULL,p167,3193,100,gatha1,,"‘‘Anuṭṭhahaṃ  avāyāmaṃ, sukhaṃ yatrādhigacchati;"
NULL,p167,3194,100,gathalast,,"Susīma tattha gacchāhi, mañca tattheva pāpayā’’ti."
NULL,p167,3195,100,gatha1,,"‘‘Alasvassa  anuṭṭhātā, na ca kiccāni kāraye;"
NULL,p167,3196,100,gathalast,,"Sabbakāmasamiddhassa, taṃ me sakka varaṃ disā’’ti."
NULL,p167,3197,100,gatha1,,"‘‘Yatthālaso anuṭṭhātā, accantaṃ sukhamedhati;"
NULL,p167,3198,100,gathalast,,"Susīma tattha gacchāhi, mañca tattheva pāpayā’’ti."
NULL,p167,3199,100,gatha1,,"‘‘Akammunā devaseṭṭha, sakka vindemu yaṃ sukhaṃ;"
NULL,p167,3200,100,gathalast,,"Asokaṃ anupāyāsaṃ, taṃ me sakka varaṃ disā’’ti."
NULL,p167,3201,100,gatha1,,"‘‘Sace atthi akammena, koci kvaci na jīvati;"
NULL,p167,3202,100,gatha2,,"Nibbānassa hi so maggo, susīma tattha gacchāhi;"
NULL,p167,3203,100,gathalast,,"Mañca tattheva pāpayā’’ti."
NULL,p167,3204,100,bodytext,,"‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha ghaṭeyyātha vāyameyyātha appattassa pattiyā, anadhigatassa adhigamāya, asacchikatassa sacchikiriyāyā’’ti."
NULL,p167,3205,4,subhead,"3. Dhajaggasuttaṃ","3. Dhajaggasuttaṃ"
NULL,p167,3206,100,bodytext,,"249. Sāvatthiyaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,3207,100,bodytext,,"‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, sakko devānamindo deve tāvatiṃse āmantesi –"
NULL,p167,3208,100,bodytext,,"‘Sace, mārisā, devānaṃ saṅgāmagatānaṃ uppajjeyya  bhayaṃ vā chambhitattaṃ vā lomahaṃso vā, mameva tasmiṃ samaye dhajaggaṃ ullokeyyātha. Mamañhi vo dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’."
NULL,p167,3209,100,bodytext,,"‘No ce me dhajaggaṃ ullokeyyātha, atha pajāpatissa devarājassa dhajaggaṃ ullokeyyātha. Pajāpatissa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’."
NULL,p167,3210,100,bodytext,,"‘No  ce pajāpatissa devarājassa dhajaggaṃ ullokeyyātha, atha varuṇassa devarājassa dhajaggaṃ ullokeyyātha. Varuṇassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’."
NULL,p167,3211,100,bodytext,,"‘No ce varuṇassa devarājassa dhajaggaṃ ullokeyyātha, atha īsānassa devarājassa dhajaggaṃ ullokeyyātha. Īsānassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissatī’’’ti."
NULL,p167,3212,100,bodytext,,"‘‘Taṃ kho pana, bhikkhave, sakkassa vā devānamindassa dhajaggaṃ ullokayataṃ, pajāpatissa vā devarājassa dhajaggaṃ ullokayataṃ, varuṇassa vā devarājassa dhajaggaṃ ullokayataṃ, īsānassa vā devarājassa dhajaggaṃ ullokayataṃ yaṃ  bhavissati bhayaṃ vā chambhitattaṃ vā lomahaṃso vā, so pahīyethāpi nopi pahīyetha [no pahīyetha (ka.)]."
NULL,p167,3213,100,bodytext,,"‘‘Taṃ  kissa hetu? Sakko hi, bhikkhave, devānamindo avītarāgo avītadoso avītamoho bhīru chambhī utrāsī palāyīti."
NULL,p167,3214,100,bodytext,,"‘‘Ahañca kho, bhikkhave, evaṃ vadāmi – ‘sace tumhākaṃ, bhikkhave, araññagatānaṃ vā rukkhamūlagatānaṃ vā suññāgāragatānaṃ vā uppajjeyya bhayaṃ vā chambhitattaṃ vā lomahaṃso vā, mameva tasmiṃ samaye anussareyyātha – itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti. Mamañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati."
NULL,p167,3215,100,bodytext,,"‘‘No  ce maṃ anussareyyātha, atha dhammaṃ anussareyyātha – ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṃ veditabbo viññūhī’ti. Dhammañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati."
NULL,p167,3216,100,bodytext,,"‘‘No ce dhammaṃ anussareyyātha, atha saṅghaṃ anussareyyātha – ‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho  ñāyappaṭipanno bhagavato sāvakasaṅgho sāmīcippaṭipanno bhagavato sāvakasaṅgho, yadidaṃ cattāri purisayugāni aṭṭha purisapuggalā esa bhagavato sāvakasaṅgho, āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā’ti. Saṅghañhi vo, bhikkhave, anussarataṃ  yaṃ bhavissati bhayaṃ vā chambhitattaṃ vā lomahaṃso vā, so pahīyissati."
NULL,p167,3217,100,bodytext,,"‘‘Taṃ kissa hetu? Tathāgato hi, bhikkhave, arahaṃ sammāsambuddho vītarāgo vītadoso vītamoho abhīru acchambhī anutrāsī apalāyī’’ti. Idamavoca bhagavā. Idaṃ vatvāna sugato athāparaṃ etadavoca satthā –"
NULL,p167,3218,100,gatha1,,"‘‘Araññe rukkhamūle vā, suññāgāreva bhikkhavo;"
NULL,p167,3219,100,gathalast,,"Anussaretha [anussareyyātha (ka.) padasiddhi pana cintetabbā] sambuddhaṃ, bhayaṃ tumhāka no siyā."
NULL,p167,3220,100,gatha1,,"‘‘No  ce buddhaṃ sareyyātha, lokajeṭṭhaṃ narāsabhaṃ;"
NULL,p167,3221,100,gathalast,,"Atha dhammaṃ sareyyātha, niyyānikaṃ sudesitaṃ."
NULL,p167,3222,100,gatha1,,"‘‘No ce dhammaṃ sareyyātha, niyyānikaṃ sudesitaṃ;"
NULL,p167,3223,100,gathalast,,"Atha saṅghaṃ sareyyātha, puññakkhettaṃ anuttaraṃ."
NULL,p167,3224,100,gatha1,,"‘‘Evaṃ buddhaṃ sarantānaṃ, dhammaṃ saṅghañca bhikkhavo;"
NULL,p167,3225,100,gathalast,,"Bhayaṃ vā chambhitattaṃ vā, lomahaṃso na hessatī’’ti."
NULL,p167,3226,4,subhead,"4. Vepacittisuttaṃ","4. Vepacittisuttaṃ"
NULL,p167,3227,100,bodytext,,"250. Sāvatthinidānaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo asure āmantesi – ‘sace, mārisā, devānaṃ asurasaṅgāme samupabyūḷhe asurā  jineyyuṃ devā parājineyyuṃ [parājeyyuṃ (sī. pī.)], yena naṃ sakkaṃ devānamindaṃ kaṇṭhapañcamehi bandhanehi bandhitvā mama santike āneyyātha asurapura’nti. Sakkopi kho, bhikkhave, devānamindo deve tāvatiṃse āmantesi – ‘sace, mārisā, devānaṃ asurasaṅgāme samupabyūḷhe devā jineyyuṃ asurā parājineyyuṃ, yena naṃ vepacittiṃ asurindaṃ kaṇṭhapañcamehi bandhanehi bandhitvā mama santike āneyyātha sudhammasabha’’’nti. Tasmiṃ kho pana, bhikkhave, saṅgāme devā jiniṃsu, asurā parājiniṃsu [parājiṃsu (sī. pī.)]. Atha kho, bhikkhave, devā tāvatiṃsā vepacittiṃ asurindaṃ kaṇṭhapañcamehi bandhanehi bandhitvā sakkassa devānamindassa santike ānesuṃ sudhammasabhaṃ. Tatra sudaṃ, bhikkhave, vepacitti asurindo kaṇṭhapañcamehi bandhanehi baddho sakkaṃ devānamindaṃ sudhammasabhaṃ pavisantañca nikkhamantañca asabbhāhi pharusāhi vācāhi akkosati paribhāsati. Atha kho, bhikkhave, mātali saṅgāhako sakkaṃ devānamindaṃ gāthāhi ajjhabhāsi –"
NULL,p167,3228,100,gatha1,,"‘‘Bhayā nu maghavā sakka, dubbalyā no titikkhasi;"
NULL,p167,3229,100,gathalast,,"Suṇanto pharusaṃ vācaṃ, sammukhā vepacittino’’ti."
NULL,p167,3230,100,gatha1,,"‘‘Nāhaṃ  bhayā na dubbalyā, khamāmi vepacittino;"
NULL,p167,3231,100,gathalast,,"Kathañhi mādiso viññū, bālena paṭisaṃyuje’’ti."
NULL,p167,3232,100,gatha1,,"‘‘Bhiyyo bālā pabhijjeyyuṃ, no cassa paṭisedhako;"
NULL,p167,3233,100,gathalast,,"Tasmā bhusena daṇḍena, dhīro bālaṃ nisedhaye’’ti."
NULL,p167,3234,100,gatha1,,"‘‘Etadeva  ahaṃ maññe, bālassa paṭisedhanaṃ;"
NULL,p167,3235,100,gathalast,,"Paraṃ saṅkupitaṃ ñatvā, yo sato upasammatī’’ti."
NULL,p167,3236,100,gatha1,,"‘‘Etadeva titikkhāya, vajjaṃ passāmi vāsava;"
NULL,p167,3237,100,gatha2,,"Yadā naṃ maññati bālo, bhayā myāyaṃ titikkhati;"
NULL,p167,3238,100,gathalast,,"Ajjhāruhati dummedho, gova bhiyyo palāyina’’nti."
NULL,p167,3239,100,gatha1,,"‘‘Kāmaṃ  maññatu vā mā vā, bhayā myāyaṃ titikkhati;"
NULL,p167,3240,100,gathalast,,"Sadatthaparamā atthā, khantyā bhiyyo na vijjati."
NULL,p167,3241,100,gatha1,,"‘‘Yo have balavā santo, dubbalassa titikkhati;"
NULL,p167,3242,100,gathalast,,"Tamāhu paramaṃ khantiṃ, niccaṃ khamati dubbalo."
NULL,p167,3243,100,gatha1,,"‘‘Abalaṃ taṃ balaṃ āhu, yassa bālabalaṃ balaṃ;"
NULL,p167,3244,100,gathalast,,"Balassa dhammaguttassa, paṭivattā na vijjati."
NULL,p167,3245,100,gatha1,,"‘‘Tasseva tena pāpiyo, yo kuddhaṃ paṭikujjhati;"
NULL,p167,3246,100,gathalast,,"Kuddhaṃ appaṭikujjhanto, saṅgāmaṃ jeti dujjayaṃ."
NULL,p167,3247,100,gatha1,,"‘‘Ubhinnamatthaṃ  carati, attano ca parassa ca;"
NULL,p167,3248,100,gathalast,,"Paraṃ saṅkupitaṃ ñatvā, yo sato upasammati."
NULL,p167,3249,100,gatha1,,"‘‘Ubhinnaṃ  tikicchantānaṃ, attano ca parassa ca;"
NULL,p167,3250,100,gathalast,,"Janā maññanti bāloti, ye dhammassa akovidā’’ti."
NULL,p167,3251,100,bodytext,,"‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento khantisoraccassa vaṇṇavādī bhavissati. Idha kho taṃ, bhikkhave, sobhetha yaṃ  tumhe evaṃ svākkhāte dhammavinaye pabbajitā samānā khamā ca bhaveyyātha soratā cā’’ti."
NULL,p167,3252,4,subhead,"5. Subhāsitajayasuttaṃ","5. Subhāsitajayasuttaṃ"
NULL,p167,3253,100,bodytext,,"251. Sāvatthinidānaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo sakkaṃ devānamindaṃ etadavoca – ‘hotu, devānaminda, subhāsitena jayo’ti. ‘Hotu, vepacitti, subhāsitena jayo’ti. Atha kho, bhikkhave, devā ca asurā ca pārisajje ṭhapesuṃ – ‘ime no subhāsitadubbhāsitaṃ ājānissantī’ti. Atha kho, bhikkhave, vepacittiṃ asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo vepacitti asurindaṃ etadavoca – ‘tumhe khvettha, vepacitti, pubbadevā. Bhaṇa, vepacitti, gātha’nti. Evaṃ  vutte, bhikkhave, vepacitti asurindo imaṃ gāthaṃ abhāsi –"
NULL,p167,3254,100,gatha1,,"‘‘Bhiyyo bālā pabhijjeyyuṃ, no cassa paṭisedhako;"
NULL,p167,3255,100,gathalast,,"Tasmā bhusena daṇḍena, dhīro bālaṃ nisedhaye’’ti."
NULL,p167,3256,100,bodytext,,"‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ  vutte, bhikkhave, sakko devānamindo imaṃ gāthaṃ abhāsi –"
NULL,p167,3257,100,gatha1,,"‘‘Etadeva  ahaṃ maññe, bālassa paṭisedhanaṃ;"
NULL,p167,3258,100,gathalast,,"Paraṃ saṅkupitaṃ ñatvā, yo sato upasammatī’’ti."
NULL,p167,3259,100,bodytext,,"‘‘Bhāsitāya  kho pana, bhikkhave, sakkena devānamindena gāthāya, devā anumodiṃsu, asurā tuṇhī ahesuṃ. Atha kho, bhikkhave, sakko devānamindo vepacittiṃ asurindaṃ etadavoca – ‘bhaṇa, vepacitti, gātha’nti. Evaṃ vutte, bhikkhave, vepacitti asurindo imaṃ gāthaṃ abhāsi –"
NULL,p167,3260,100,gatha1,,"‘‘Etadeva titikkhāya, vajjaṃ passāmi vāsava;"
NULL,p167,3261,100,gatha2,,"Yadā naṃ maññati bālo, bhayā myāyaṃ titikkhati;"
NULL,p167,3262,100,gathalast,,"Ajjhāruhati dummedho, gova bhiyyo palāyina’’nti."
NULL,p167,3263,100,bodytext,,"‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo imā gāthāyo abhāsi –"
NULL,p167,3264,100,gatha1,,"‘‘Kāmaṃ maññatu vā mā vā, bhayā myāyaṃ titikkhati;"
NULL,p167,3265,100,gathalast,,"Sadatthaparamā atthā, khantyā bhiyyo na vijjati."
NULL,p167,3266,100,gatha1,,"‘‘Yo have balavā santo, dubbalassa titikkhati;"
NULL,p167,3267,100,gathalast,,"Tamāhu paramaṃ khantiṃ, niccaṃ khamati dubbalo."
NULL,p167,3268,100,gatha1,,"‘‘Abalaṃ  taṃ balaṃ āhu, yassa bālabalaṃ balaṃ;"
NULL,p167,3269,100,gathalast,,"Balassa dhammaguttassa, paṭivattā na vijjati."
NULL,p167,3270,100,gatha1,,"‘‘Tasseva tena pāpiyo, yo kuddhaṃ paṭikujjhati;"
NULL,p167,3271,100,gathalast,,"Kuddhaṃ appaṭikujjhanto, saṅgāmaṃ jeti dujjayaṃ."
NULL,p167,3272,100,gatha1,,"‘‘Ubhinnamatthaṃ  carati, attano ca parassa ca;"
NULL,p167,3273,100,gathalast,,"Paraṃ saṅkupitaṃ ñatvā, yo sato upasammati."
NULL,p167,3274,100,gatha1,,"‘‘Ubhinnaṃ  tikicchantānaṃ, attano ca parassa ca;"
NULL,p167,3275,100,gathalast,,"Janā maññanti bāloti, ye dhammassa akovidā’’ti."
NULL,p167,3276,100,bodytext,,"‘‘Bhāsitāsu kho pana, bhikkhave, sakkena devānamindena gāthāsu, devā anumodiṃsu, asurā tuṇhī ahesuṃ. Atha kho, bhikkhave, devānañca asurānañca pārisajjā etadavocuṃ – ‘bhāsitā kho vepacittinā asurindena gāthāyo. Tā ca kho sadaṇḍāvacarā sasatthāvacarā, iti bhaṇḍanaṃ iti  viggaho iti kalaho. Bhāsitā kho [bhāsitā kho pana (sī.)] sakkena devānamindena gāthāyo. Tā ca kho adaṇḍāvacarā asatthāvacarā, iti abhaṇḍanaṃ iti aviggaho iti akalaho. Sakkassa devānamindassa subhāsitena jayo’ti. Iti kho, bhikkhave sakkassa devānamindassa subhāsitena jayo ahosī’’ti."
NULL,p167,3277,4,subhead,"6. Kulāvakasuttaṃ","6. Kulāvakasuttaṃ"
NULL,p167,3278,100,bodytext,,"252. Sāvatthiyaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Tasmiṃ kho pana, bhikkhave, saṅgāme asurā jiniṃsu, devā parājiniṃsu. Parājitā ca kho, bhikkhave, devā apāyaṃsveva uttarenamukhā, abhiyaṃsveva ne asurā. Atha kho, bhikkhave, sakko devānamindo mātali saṅgāhakaṃ gāthāya ajjhabhāsi –"
NULL,p167,3279,100,gatha1,,"‘‘Kulāvakā mātali simbalismiṃ,"
NULL,p167,3280,100,gatha2,,"Īsāmukhena parivajjayassu;"
NULL,p167,3281,100,gatha3,,"Kāmaṃ cajāma asuresu pāṇaṃ,"
NULL,p167,3282,100,gathalast,,"Māyime dijā vikulāvakā [vikulāvā (syā. kaṃ. ka.)] ahesu’’nti."
NULL,p167,3283,100,bodytext,,"‘‘‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ paccudāvattesi. Atha kho, bhikkhave, asurānaṃ etadahosi  – ‘paccudāvatto kho dāni sakkassa devānamindassa sahassayutto ājaññaratho. Dutiyampi kho devā asurehi saṅgāmessantīti bhītā asurapurameva pāvisiṃsu. Iti kho, bhikkhave, sakkassa devānamindassa dhammena jayo ahosī’’’ti."
NULL,p167,3284,4,subhead,"7. Nadubbhiyasuttaṃ","7. Nadubbhiyasuttaṃ"
NULL,p167,3285,100,bodytext,,"253. Sāvatthiyaṃ. ‘‘Bhūtapubbaṃ, bhikkhave, sakkassa devānamindassa rahogatassa paṭisallīnassa evaṃ cetaso parivitakko udapādi – ‘yopi me assa supaccatthiko tassapāhaṃ na dubbheyya’nti. Atha kho, bhikkhave, vepacitti asurindo sakkassa devānamindassa cetasā cetoparivitakkamaññāya  yena sakko devānamindo tenupasaṅkami. Addasā  kho, bhikkhave, sakko devānamindo vepacittiṃ asurindaṃ dūratova āgacchantaṃ. Disvāna vepacittiṃ asurindaṃ etadavoca – ‘tiṭṭha, vepacitti, gahitosī’’’ti."
NULL,p167,3286,100,bodytext,,"‘‘Yadeva te, mārisa, pubbe cittaṃ, tadeva tvaṃ mā pajahāsī’’ti [tadeva tvaṃ mārisa pahāsīti (sī. syā. kaṃ.)]."
NULL,p167,3287,100,bodytext,,"‘‘Sapassu ca me, vepacitti, adubbhāyā’’ti [adrubbhāya (ka.)]."
NULL,p167,3288,100,gatha1,,"‘‘Yaṃ musā bhaṇato pāpaṃ, yaṃ pāpaṃ ariyūpavādino;"
NULL,p167,3289,100,gatha2,,"Mittadduno ca yaṃ pāpaṃ, yaṃ pāpaṃ akataññuno;"
NULL,p167,3290,100,gathalast,,"Tameva pāpaṃ phusatu [phusati (sī. pī.)], yo te dubbhe sujampatī’’ti."
NULL,p167,3291,4,subhead,"8. Verocanaasurindasuttaṃ","8. Verocanaasurindasuttaṃ"
NULL,p167,3292,100,bodytext,,"254. Sāvatthiyaṃ jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo verocano ca asurindo yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho verocano asurindo bhagavato santike imaṃ gāthaṃ abhāsi –"
NULL,p167,3293,100,gatha1,,"‘‘Vāyametheva  puriso, yāva atthassa nipphadā;"
NULL,p167,3294,100,gathalast,,"Nipphannasobhano [sobhino (sī.), sobhaṇo (pī. ka.)] attho [atthā (sī.)], verocanavaco ida’’nti."
NULL,p167,3295,100,gatha1,,"‘‘Vāyametheva  puriso, yāva atthassa nipphadā;"
NULL,p167,3296,100,gathalast,,"Nipphannasobhano attho [nipphannasobhino atthā (sī. syā. kaṃ.)], khantyā bhiyyo na vijjatī’’ti."
NULL,p167,3297,100,gatha1,,"‘‘Sabbe  sattā atthajātā, tattha tattha yathārahaṃ;"
NULL,p167,3298,100,gatha2,,"Saṃyogaparamā tveva, sambhogā sabbapāṇinaṃ;"
NULL,p167,3299,100,gathalast,,"Nipphannasobhano attho, verocanavaco ida’’nti."
NULL,p167,3300,100,gatha1,,"‘‘Sabbe sattā atthajātā, tattha tattha yathārahaṃ;"
NULL,p167,3301,100,gatha2,,"Saṃyogaparamā tveva, sambhogā sabbapāṇinaṃ;"
NULL,p167,3302,100,gathalast,,"Nipphannasobhano attho, khantyā bhiyyo na vijjatī’’ti."
NULL,p167,3303,4,subhead,"9. Araññāyatanaisisuttaṃ","9. Araññāyatanaisisuttaṃ"
NULL,p167,3304,100,bodytext,,"255. Sāvatthiyaṃ. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā araññāyatane paṇṇakuṭīsu sammanti. Atha kho, bhikkhave, sakko ca devānamindo vepacitti ca asurindo yena te isayo sīlavanto kalyāṇadhammā tenupasaṅkamiṃsu. Atha kho, bhikkhave, vepacitti asurindo paṭaliyo [aṭaliyo (sī. syā. kaṃ. pī.), āṭaliyo (ka.) ma. ni. 2.410] upāhanā ārohitvā khaggaṃ olaggetvā chattena dhāriyamānena aggadvārena assamaṃ pavisitvā te isayo sīlavante kalyāṇadhamme apabyāmato karitvā atikkami. Atha kho, bhikkhave, sakko devānamindo paṭaliyo upāhanā orohitvā khaggaṃ aññesaṃ datvā chattaṃ apanāmetvā dvāreneva assamaṃ pavisitvā te isayo sīlavante kalyāṇadhamme anuvātaṃ pañjaliko namassamāno aṭṭhāsi’’. Atha kho, bhikkhave, te isayo sīlavanto kalyāṇadhammā sakkaṃ devānamindaṃ gāthāya ajjhabhāsiṃsu –"
NULL,p167,3305,100,gatha1,,"‘‘Gandho  isīnaṃ ciradikkhitānaṃ,"
NULL,p167,3306,100,gatha2,,"Kāyā cuto gacchati mālutena;"
NULL,p167,3307,100,gatha3,,"Ito  paṭikkamma sahassanetta,"
NULL,p167,3308,100,gathalast,,"Gandho isīnaṃ asuci devarājā’’ti."
NULL,p167,3309,100,gatha1,,"‘‘Gandho isīnaṃ ciradikkhitānaṃ,"
NULL,p167,3310,100,gatha2,,"Kāyā cuto gacchatu [gacchati (sī. syā. kaṃ.)] mālutena,"
NULL,p167,3311,100,gatha3,,"Sucitrapupphaṃ sirasmiṃva mālaṃ;"
NULL,p167,3312,100,gatha2,,"Gandhaṃ  etaṃ paṭikaṅkhāma bhante,"
NULL,p167,3313,100,gathalast,,"Na hettha devā paṭikūlasaññino’’ti."
NULL,p167,3314,4,subhead,"10. Samuddakasuttaṃ","10. Samuddakasuttaṃ"
NULL,p167,3315,100,bodytext,,"256. Sāvatthiyaṃ. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā samuddatīre paṇṇakuṭīsu sammanti. Tena kho pana samayena devāsurasaṅgāmo samupabyūḷho ahosi. Atha kho, bhikkhave, tesaṃ isīnaṃ sīlavantānaṃ kalyāṇadhammānaṃ etadahosi – ‘dhammikā kho devā, adhammikā asurā. Siyāpi no asurato bhayaṃ. Yaṃnūna mayaṃ sambaraṃ asurindaṃ upasaṅkamitvā  abhayadakkhiṇaṃ yāceyyāmā’’’ti. ‘‘Atha kho, bhikkhave, te isayo sīlavanto kalyāṇadhammā – seyyathāpi  nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – samuddatīre paṇṇakuṭīsu antarahitā sambarassa asurindassa sammukhe pāturahesuṃ. Atha kho, bhikkhave, te isayo sīlavanto kalyāṇadhammā sambaraṃ asurindaṃ gāthāya ajjhabhāsiṃsu –"
NULL,p167,3316,100,gatha1,,"‘‘Isayo sambaraṃ pattā, yācanti abhayadakkhiṇaṃ;"
NULL,p167,3317,100,gathalast,,"Kāmaṃkaro hi te dātuṃ, bhayassa abhayassa vā’’ti."
NULL,p167,3318,100,gatha1,,"‘‘Isīnaṃ abhayaṃ natthi, duṭṭhānaṃ sakkasevinaṃ;"
NULL,p167,3319,100,gathalast,,"Abhayaṃ yācamānānaṃ, bhayameva dadāmi vo’’ti."
NULL,p167,3320,100,gatha1,,"‘‘Abhayaṃ  yācamānānaṃ, bhayameva dadāsi no;"
NULL,p167,3321,100,gathalast,,"Paṭiggaṇhāma te etaṃ, akkhayaṃ hotu te bhayaṃ."
NULL,p167,3322,100,gatha1,,"‘‘Yādisaṃ vapate bījaṃ, tādisaṃ harate phalaṃ;"
NULL,p167,3323,100,gatha2,,"Kalyāṇakārī kalyāṇaṃ, pāpakārī ca pāpakaṃ;"
NULL,p167,3324,100,gathalast,,"Pavuttaṃ tāta te bījaṃ, phalaṃ paccanubhossasī’’ti."
NULL,p167,3325,100,bodytext,,"‘‘Atha kho, bhikkhave, te isayo sīlavanto kalyāṇadhammā sambaraṃ asurindaṃ abhisapitvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – sambarassa asurindassa sammukhe antarahitā samuddatīre paṇṇakuṭīsu pāturahesuṃ. Atha  kho, bhikkhave, sambaro asurindo tehi isīhi sīlavantehi kalyāṇadhammehi abhisapito rattiyā sudaṃ tikkhattuṃ ubbijjī’’ti."
NULL,p167,3326,100,centered,,"Paṭhamo vaggo."
NULL,p167,3327,100,bodytext,,"Tassuddānaṃ –"
NULL,p167,3328,100,gatha1,,"Suvīraṃ susīmañceva, dhajaggaṃ vepacittino;"
NULL,p167,3329,100,gatha2,,"Subhāsitaṃ jayañceva, kulāvakaṃ nadubbhiyaṃ;"
NULL,p167,3330,100,gatha3,,"Verocana asurindo, isayo araññakañceva;"
NULL,p167,3331,100,gathalast,,"Isayo ca samuddakāti."
NULL,p167,3332,3,title,"2. Dutiyavaggo","2. Dutiyavaggo"
NULL,p167,3333,4,subhead,"1. Vatapadasuttaṃ","1. Vatapadasuttaṃ"
NULL,p167,3334,100,bodytext,,"257. Sāvatthiyaṃ. ‘‘Sakkassa, bhikkhave, devānamindassa pubbe manussabhūtassa satta vatapadāni [vattapadāni (ka.)] samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti."
NULL,p167,3335,100,gatha1,,"‘‘Mātāpettibharaṃ  jantuṃ, kule jeṭṭhāpacāyinaṃ;"
NULL,p167,3336,100,gathalast,,"Saṇhaṃ sakhilasambhāsaṃ, pesuṇeyyappahāyinaṃ."
NULL,p167,3337,100,gatha1,,"‘‘Maccheravinaye yuttaṃ, saccaṃ kodhābhibhuṃ naraṃ;"
NULL,p167,3338,100,gathalast,,"Taṃ ve devā tāvatiṃsā, āhu sappuriso itī’’ti."
NULL,p167,3339,4,subhead,"2. Sakkanāmasuttaṃ","2. Sakkanāmasuttaṃ"
NULL,p167,3340,100,bodytext,,"258. Sāvatthiyaṃ  jetavane. Tatra kho bhagavā bhikkhū etadavoca – ‘‘sakko, bhikkhave, devānamindo pubbe manussabhūto samāno magho nāma māṇavo ahosi, tasmā maghavāti vuccati."
NULL,p167,3341,100,bodytext,,"‘‘Sakko, bhikkhave, devānamindo pubbe manussabhūto samāno pure [pure pure (sī. pī.)] dānaṃ adāsi, tasmā purindadoti vuccati."
NULL,p167,3342,100,bodytext,,"‘‘Sakko, bhikkhave, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati."
NULL,p167,3343,100,bodytext,,"‘‘Sakko, bhikkhave, devānamindo pubbe manussabhūto samāno āvasathaṃ adāsi, tasmā vāsavoti vuccati."
NULL,p167,3344,100,bodytext,,"‘‘Sakko, bhikkhave, devānamindo sahassampi atthānaṃ muhuttena cinteti, tasmā sahassakkhoti vuccati."
NULL,p167,3345,100,bodytext,,"‘‘Sakkassa, bhikkhave, devānamindassa sujā nāma asurakaññā pajāpati, tasmā sujampatīti vuccati."
NULL,p167,3346,100,bodytext,,"‘‘Sakko, bhikkhave, devānamindo devānaṃ tāvatiṃsānaṃ issariyādhipaccaṃ rajjaṃ kāreti, tasmā devānamindoti vuccati."
NULL,p167,3347,100,bodytext,,"‘‘Sakkassa, bhikkhave devānamindassa pubbe manussabhūtassa satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti."
NULL,p167,3348,100,gatha1,,"‘‘Mātāpettibharaṃ  jantuṃ, kule jeṭṭhāpacāyinaṃ;"
NULL,p167,3349,100,gathalast,,"Saṇhaṃ sakhilasambhāsaṃ, pesuṇeyyappahāyinaṃ."
NULL,p167,3350,100,gatha1,,"‘‘Maccheravinaye yuttaṃ, saccaṃ kodhābhibhuṃ naraṃ;"
NULL,p167,3351,100,gathalast,,"Taṃ ve devā tāvatiṃsā, āhu sappuriso itī’’ti."
NULL,p167,3352,4,subhead,"3. Mahālisuttaṃ","3. Mahālisuttaṃ"
NULL,p167,3353,100,bodytext,,"259. Evaṃ  me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho mahāli licchavī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ  nisinno kho mahāli licchavī bhagavantaṃ etadavoca –"
NULL,p167,3354,100,bodytext,,"‘‘Diṭṭho kho, bhante, bhagavatā sakko devānamindo’’ti?"
NULL,p167,3355,100,bodytext,,"‘‘Diṭṭho kho me, mahāli, sakko devānamindo’’ti."
NULL,p167,3356,100,bodytext,,"‘‘So hi nūna, bhante, sakkapatirūpako bhavissati. Duddaso hi, bhante, sakko devānamindo’’ti."
NULL,p167,3357,100,bodytext,,"‘‘Sakkañca khvāhaṃ, mahāli, pajānāmi sakkakaraṇe ca dhamme, yesaṃ dhammānaṃ samādinnattā sakko sakkattaṃ ajjhagā, tañca pajānāmi."
NULL,p167,3358,100,bodytext,,"‘‘Sakko, mahāli, devānamindo pubbe manussabhūto samāno magho nāma māṇavo ahosi, tasmā maghavāti vuccati."
NULL,p167,3359,100,bodytext,,"‘‘Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati."
NULL,p167,3360,100,bodytext,,"‘‘Sakko, mahāli, devānamindo pubbe manussabhūto samāno pure dānaṃ adāsi, tasmā purindadoti vuccati."
NULL,p167,3361,100,bodytext,,"‘‘Sakko, mahāli, devānamindo pubbe manussabhūto samāno āvasathaṃ adāsi, tasmā vāsavoti vuccati."
NULL,p167,3362,100,bodytext,,"‘‘Sakko, mahāli, devānamindo sahassampi atthānaṃ muhuttena cinteti, tasmā sahassakkhoti vuccati."
NULL,p167,3363,100,bodytext,,"‘‘Sakkassa, mahāli, devānamindassa sujā nāma asurakaññā pajāpati, tasmā sujampatīti vuccati."
NULL,p167,3364,100,bodytext,,"‘‘Sakko, mahāli, devānamindo devānaṃ tāvatiṃsānaṃ issariyādhipaccaṃ  rajjaṃ kāreti, tasmā devānamindoti vuccati."
NULL,p167,3365,100,bodytext,,"‘‘Sakkassa, mahāli, devānamindassa pubbe manussabhūtassa satta  vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajeyya, khippameva naṃ paṭivineyya’’nti. ‘‘Sakkassa, mahāli, devānamindassa pubbe manussabhūtassa imāni  satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti."
NULL,p167,3366,100,gatha1,,"‘‘Mātāpettibharaṃ jantuṃ, kule jeṭṭhāpacāyinaṃ;"
NULL,p167,3367,100,gathalast,,"Saṇhaṃ sakhilasambhāsaṃ, pesuṇeyyappahāyinaṃ."
NULL,p167,3368,100,gatha1,,"‘‘Maccheravinaye yuttaṃ, saccaṃ kodhābhibhuṃ naraṃ;"
NULL,p167,3369,100,gathalast,,"Taṃ ve devā tāvatiṃsā, āhu sappuriso itī’’ti."
NULL,p167,3370,4,subhead,"4. Daliddasuttaṃ","4. Daliddasuttaṃ"
NULL,p167,3371,100,bodytext,,"260. Ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –"
NULL,p167,3372,100,bodytext,,"‘‘Bhūtapubbaṃ, bhikkhave, aññataro puriso imasmiṃyeva  rājagahe manussadaliddo [manussadaḷiddo (sī. syā. kaṃ.)] ahosi manussakapaṇo  manussavarāko. So tathāgatappavedite dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ  saggaṃ lokaṃ upapajji devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā ca. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata bho! Ayañhi devaputto pubbe manussabhūto samāno manussadaliddo ahosi manussakapaṇo manussavarāko; so kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā cā’’’ti."
NULL,p167,3373,100,bodytext,,"‘‘Atha kho, bhikkhave, sakko devānamindo deve tāvatiṃse āmantesi – ‘mā kho tumhe, mārisā, etassa devaputtassa ujjhāyittha. Eso kho, mārisā, devaputto pubbe manussabhūto samāno tathāgatappavedite  dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā cā’’’ti. Atha kho, bhikkhave, sakko devānamindo deve tāvatiṃse anunayamāno tāyaṃ velāyaṃ imā gāthāyo abhāsi –"
NULL,p167,3374,100,gatha1,,"‘‘Yassa saddhā tathāgate, acalā suppatiṭṭhitā;"
NULL,p167,3375,100,gathalast,,"Sīlañca yassa kalyāṇaṃ, ariyakantaṃ pasaṃsitaṃ."
NULL,p167,3376,100,gatha1,,"‘‘Saṅghe pasādo yassatthi, ujubhūtañca dassanaṃ;"
NULL,p167,3377,100,gathalast,,"Adaliddoti taṃ āhu, amoghaṃ tassa jīvitaṃ."
NULL,p167,3378,100,gatha1,,"‘‘Tasmā saddhañca sīlañca, pasādaṃ dhammadassanaṃ;"
NULL,p167,3379,100,gathalast,,"Anuyuñjetha medhāvī, saraṃ buddhāna sāsana’’nti."
NULL,p167,3380,4,subhead,"5. Rāmaṇeyyakasuttaṃ","5. Rāmaṇeyyakasuttaṃ"
NULL,p167,3381,100,bodytext,,"261. Sāvatthiyaṃ  jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ etadavoca – ‘‘kiṃ nu kho, bhante, bhūmirāmaṇeyyaka’’nti?"
NULL,p167,3382,100,gatha1,,"‘‘Ārāmacetyā  vanacetyā, pokkharañño sunimmitā;"
NULL,p167,3383,100,gathalast,,"Manussarāmaṇeyyassa, kalaṃ nāgghanti soḷasiṃ."
NULL,p167,3384,100,gatha1,,"‘‘Gāme vā yadi vāraññe, ninne vā yadi vā thale;"
NULL,p167,3385,100,gathalast,,"Yattha arahanto viharanti, taṃ bhūmirāmaṇeyyaka’’nti."
NULL,p167,3386,4,subhead,"6. Yajamānasuttaṃ","6. Yajamānasuttaṃ"
NULL,p167,3387,100,bodytext,,"262. Ekaṃ  samayaṃ bhagavā rājagahe viharati gijjhakūṭe pabbate. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ  abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –"
NULL,p167,3388,100,gatha1,,"‘‘Yajamānānaṃ manussānaṃ, puññapekkhāna pāṇinaṃ;"
NULL,p167,3389,100,gathalast,,"Karotaṃ opadhikaṃ puññaṃ, kattha dinnaṃ mahapphala’’nti."
NULL,p167,3390,100,gatha1,,"‘‘Cattāro ca paṭipannā, cattāro ca phale ṭhitā;"
NULL,p167,3391,100,gathalast,,"Esa saṅgho ujubhūto, paññāsīlasamāhito."
NULL,p167,3392,100,gatha1,,"‘‘Yajamānānaṃ manussānaṃ, puññapekkhāna pāṇinaṃ;"
NULL,p167,3393,100,gathalast,,"Karotaṃ opadhikaṃ puññaṃ, saṅghe dinnaṃ mahapphala’’nti."
NULL,p167,3394,4,subhead,"7. Buddhavandanāsuttaṃ","7. Buddhavandanāsuttaṃ"
NULL,p167,3395,100,bodytext,,"263. Sāvatthiyaṃ  jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo brahmā ca sahampati yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho sakko devānamindo bhagavato santike imaṃ gāthaṃ abhāsi –"
NULL,p167,3396,100,gatha1,,"‘‘Uṭṭhehi  vīra vijitasaṅgāma,"
NULL,p167,3397,100,gatha2,,"Pannabhāra anaṇa vicara loke;"
NULL,p167,3398,100,gatha3,,"Cittañca te suvimuttaṃ,"
NULL,p167,3399,100,gathalast,,"Cando yathā pannarasāya ratti’’nti."
NULL,p167,3400,100,bodytext,,"‘‘Na  kho, devānaminda, tathāgatā evaṃ vanditabbā. Evañca kho, devānaminda, tathāgatā vanditabbā –"
NULL,p167,3401,100,gatha1,,"‘‘Uṭṭhehi vīra vijitasaṅgāma,"
NULL,p167,3402,100,gatha2,,"Satthavāha anaṇa vicara loke;"
NULL,p167,3403,100,gatha3,,"Desassu bhagavā dhammaṃ,"
NULL,p167,3404,100,gathalast,,"Aññātāro bhavissantī’’ti."
NULL,p167,3405,4,subhead,"8. Gahaṭṭhavandanāsuttaṃ","8. Gahaṭṭhavandanāsuttaṃ"
NULL,p167,3406,100,bodytext,,"264. Sāvatthiyaṃ. Tatra…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ  ājaññarathaṃ. Uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto  añjaliṃ katvā [pañjaliko (pī.), pañjaliṃ katvā (ka.)] sudaṃ puthuddisā namassati. Atha  kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –"
NULL,p167,3407,100,gatha1,,"‘‘Taṃ namassanti tevijjā, sabbe bhummā ca khattiyā;"
NULL,p167,3408,100,gatha2,,"Cattāro ca mahārājā, tidasā ca yasassino;"
NULL,p167,3409,100,gathalast,,"Atha ko nāma so yakkho, yaṃ tvaṃ sakka namassasī’’ti."
NULL,p167,3410,100,gatha1,,"‘‘Maṃ namassanti tevijjā, sabbe bhummā ca khattiyā;"
NULL,p167,3411,100,gathalast,,"Cattāro ca mahārājā, tidasā ca yasassino."
NULL,p167,3412,100,gatha1,,"‘‘Ahañca sīlasampanne, cirarattasamāhite;"
NULL,p167,3413,100,gathalast,,"Sammāpabbajite vande, brahmacariyaparāyane."
NULL,p167,3414,100,gatha1,,"‘‘Ye gahaṭṭhā puññakarā, sīlavanto upāsakā;"
NULL,p167,3415,100,gathalast,,"Dhammena dāraṃ posenti, te namassāmi mātalī’’ti."
NULL,p167,3416,100,gatha1,,"‘‘Seṭṭhā hi kira lokasmiṃ, ye tvaṃ sakka namassasi;"
NULL,p167,3417,100,gathalast,,"Ahampi te namassāmi, ye namassasi vāsavā’’ti."
NULL,p167,3418,100,gatha1,,"‘‘Idaṃ vatvāna maghavā, devarājā sujampati;"
NULL,p167,3419,100,gathalast,,"Puthuddisā namassitvā, pamukho rathamāruhī’’ti."
NULL,p167,3420,4,subhead,"9. Satthāravandanāsuttaṃ","9. Satthāravandanāsuttaṃ"
NULL,p167,3421,100,bodytext,,"265. Sāvatthiyaṃ  jetavane. ‘‘Bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ, uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā  sahassayuttaṃ ājaññarathaṃ yojetvā sakkassa devānamindassa  paṭivedesi  – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto añjaliṃ katvā sudaṃ bhagavantaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –"
NULL,p167,3422,100,gatha1,,"‘‘Yañhi devā manussā ca, taṃ namassanti vāsava;"
NULL,p167,3423,100,gathalast,,"Atha ko nāma so yakkho, yaṃ tvaṃ sakka namassasī’’ti."
NULL,p167,3424,100,gatha1,,"‘‘Yo idha sammāsambuddho, asmiṃ loke sadevake;"
NULL,p167,3425,100,gathalast,,"Anomanāmaṃ satthāraṃ, taṃ namassāmi mātali."
NULL,p167,3426,100,gatha1,,"‘‘Yesaṃ rāgo ca doso ca, avijjā ca virājitā;"
NULL,p167,3427,100,gathalast,,"Khīṇāsavā arahanto, te namassāmi mātali."
NULL,p167,3428,100,gatha1,,"‘‘Ye rāgadosavinayā, avijjāsamatikkamā;"
NULL,p167,3429,100,gatha2,,"Sekkhā apacayārāmā, appamattānusikkhare;"
NULL,p167,3430,100,gathalast,,"Te namassāmi mātalī’’ti."
NULL,p167,3431,100,gatha1,,"‘‘Seṭṭhā hi kira lokasmiṃ, ye tvaṃ sakka namassasi;"
NULL,p167,3432,100,gathalast,,"Ahampi te namassāmi, ye namassasi vāsavā’’ti."
NULL,p167,3433,100,gatha1,,"‘‘Idaṃ vatvāna maghavā, devarājā sujampati;"
NULL,p167,3434,100,gathalast,,"Bhagavantaṃ namassitvā, pamukho rathamāruhī’’ti."
NULL,p167,3435,4,subhead,"10. Saṅghavandanāsuttaṃ","10. Saṅghavandanāsuttaṃ"
NULL,p167,3436,100,bodytext,,"266. Sāvatthiyaṃ  jetavane. Tatra kho…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ, uyyānabhūmiṃ gacchāma subhūmiṃ dassanāyā’ti. ‘Evaṃ  bhaddantavā’ti kho, bhikkhave, mātali saṅgāhako sakkassa devānamindassa paṭissutvā, sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho, yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto añjaliṃ katvā sudaṃ bhikkhusaṅghaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –"
NULL,p167,3437,100,gatha1,,"‘‘Tañhi ete namasseyyuṃ, pūtidehasayā narā;"
NULL,p167,3438,100,gathalast,,"Nimuggā kuṇapamhete, khuppipāsasamappitā."
NULL,p167,3439,100,gatha1,,"‘‘Kiṃ nu tesaṃ pihayasi, anāgārāna vāsava;"
NULL,p167,3440,100,gathalast,,"Ācāraṃ isinaṃ brūhi, taṃ suṇoma vaco tavā’’ti."
NULL,p167,3441,100,gatha1,,"‘‘Etaṃ tesaṃ pihayāmi, anāgārāna mātali;"
NULL,p167,3442,100,gathalast,,"Yamhā gāmā pakkamanti, anapekkhā vajanti te."
NULL,p167,3443,100,gatha1,,"‘‘Na tesaṃ koṭṭhe openti, na kumbhi [na kumbhā (syā. kaṃ. pī. ka.)] na kaḷopiyaṃ [khaḷopiyaṃ (sī.)];"
NULL,p167,3444,100,gathalast,,"Paraniṭṭhitamesānā [paraniṭṭhitamesanā (syā. kaṃ. ka.)], tena yāpenti subbatā."
NULL,p167,3445,100,gatha1,,"‘‘Sumantamantino  dhīrā, tuṇhībhūtā samañcarā;"
NULL,p167,3446,100,gathalast,,"Devā viruddhā asurehi, puthu maccā ca mātali."
NULL,p167,3447,100,gatha1,,"‘‘Aviruddhā viruddhesu, attadaṇḍesu nibbutā;"
NULL,p167,3448,100,gathalast,,"Sādānesu anādānā, te namassāmi mātalī’’ti."
NULL,p167,3449,100,gatha1,,"‘‘Seṭṭhā hi kira lokasmiṃ, ye tvaṃ sakka namassasi;"
NULL,p167,3450,100,gathalast,,"Ahampi te namassāmi, ye namassasi vāsavā’’ti."
NULL,p167,3451,100,gatha1,,"‘‘Idaṃ  vatvāna maghavā, devarājā sujampati;"
NULL,p167,3452,100,gathalast,,"Bhikkhusaṅghaṃ namassitvā, pamukho rathamāruhī’’ti."
NULL,p167,3453,100,centered,,"Dutiyo vaggo."
NULL,p167,3454,100,bodytext,,"Tassuddānaṃ –"
NULL,p167,3455,100,gatha1,,"Devā pana [va tapadena (sī. syā. kaṃ.)] tayo vuttā, daliddañca rāmaṇeyyakaṃ;"
NULL,p167,3456,100,gathalast,,"Yajamānañca vandanā, tayo sakkanamassanāti."
NULL,p167,3457,3,title,"3. Tatiyavaggo","3. Tatiyavaggo"
NULL,p167,3458,4,subhead,"1. Chetvāsuttaṃ","1. Chetvāsuttaṃ"
NULL,p167,3459,100,bodytext,,"267. Sāvatthiyaṃ  jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –"
NULL,p167,3460,100,gatha1,,"‘‘Kiṃsu chetvā sukhaṃ seti, kiṃsu chetvā na socati;"
NULL,p167,3461,100,gathalast,,"Kissassu ekadhammassa, vadhaṃ rocesi gotamā’’ti."
NULL,p167,3462,100,gatha1,,"‘‘Kodhaṃ chetvā sukhaṃ seti, kodhaṃ chetvā na socati;"
NULL,p167,3463,100,gatha2,,"Kodhassa visamūlassa, madhuraggassa vāsava;"
NULL,p167,3464,100,gathalast,,"Vadhaṃ ariyā pasaṃsanti, tañhi chetvā na socatī’’ti."
NULL,p167,3465,4,subhead,"2. Dubbaṇṇiyasuttaṃ","2. Dubbaṇṇiyasuttaṃ"
NULL,p167,3466,100,bodytext,,"268. Sāvatthiyaṃ  jetavane. Tatra kho…pe… etadavoca – ‘‘bhūtapubbaṃ, bhikkhave, aññataro yakkho dubbaṇṇo okoṭimako sakkassa devānamindassa āsane nisinno ahosi. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata, bho! Ayaṃ yakkho dubbaṇṇo okoṭimako sakkassa devānamindassa āsane nisinno’’’ti! Yathā  yathā kho, bhikkhave, devā tāvatiṃsā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro ca pāsādikataro ca."
NULL,p167,3467,100,bodytext,,"‘‘Atha kho, bhikkhave, devā tāvatiṃsā yena sakko devānamindo tenupasaṅkamiṃsu; upasaṅkamitvā sakkaṃ devānamindaṃ etadavocuṃ – ‘idha te, mārisa, aññataro yakkho dubbaṇṇo okoṭimako sakkassa devānamindassa āsane nisinno. Tatra sudaṃ, mārisa, devā tāvatiṃsā ujjhāyanti khiyyanti vipācenti – acchariyaṃ vata, bho, abbhutaṃ vata, bho! Ayaṃ yakkho dubbaṇṇo okoṭimako  sakkassa devānamindassa āsane nisinnoti. Yathā yathā kho, mārisa, devā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro  ca pāsādikataro cāti. So hi nūna, mārisa, kodhabhakkho yakkho bhavissatī’’’ti."
NULL,p167,3468,100,bodytext,,"‘‘Atha kho, bhikkhave, sakko devānamindo yena so kodhabhakkho yakkho tenupasaṅkami; upasaṅkamitvā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena so kodhabhakkho yakkho tenañjaliṃ paṇāmetvā tikkhattuṃ nāmaṃ sāveti – ‘sakkohaṃ mārisa, devānamindo, sakkohaṃ, mārisa, devānamindo’ti. Yathā yathā kho, bhikkhave, sakko devānamindo nāmaṃ sāvesi, tathā tathā so yakkho dubbaṇṇataro ceva ahosi okoṭimakataro ca. Dubbaṇṇataro ceva  hutvā okoṭimakataro ca tatthevantaradhāyī’’ti. Atha kho, bhikkhave, sakko devānamindo sake āsane nisīditvā deve tāvatiṃse anunayamāno tāyaṃ velāyaṃ imā gāthāyo abhāsi –"
NULL,p167,3469,100,gatha1,,"‘‘Na  sūpahatacittomhi, nāvattena suvānayo;"
NULL,p167,3470,100,gathalast,,"Na vo cirāhaṃ kujjhāmi, kodho mayi nāvatiṭṭhati."
NULL,p167,3471,100,gatha1,,"‘‘Kuddhāhaṃ na pharusaṃ brūmi, na ca dhammāni kittaye;"
NULL,p167,3472,100,gathalast,,"Sanniggaṇhāmi attānaṃ, sampassaṃ atthamattano’’ti."
NULL,p167,3473,4,subhead,"3. Sambarimāyāsuttaṃ","3. Sambarimāyāsuttaṃ"
NULL,p167,3474,100,bodytext,,"269. Sāvatthiyaṃ…pe… bhagavā etadavoca – ‘‘bhūtapubbaṃ, bhikkhave, vepacitti asurindo ābādhiko ahosi dukkhito bāḷhagilāno. Atha kho bhikkhave, sakko devānamindo yena vepacitti asurindo tenupasaṅkami gilānapucchako. Addasā kho, bhikkhave, vepacitti asurindo sakkaṃ devānamindaṃ dūratova āgacchantaṃ. Disvāna sakkaṃ devānamindaṃ etadavoca – ‘tikiccha maṃ devānamindā’ti. ‘Vācehi  maṃ, vepacitti, sambarimāya’nti. ‘Na tāvāhaṃ vācemi, yāvāhaṃ, mārisa, asure paṭipucchāmī’’’ti. ‘‘Atha kho, bhikkhave, vepacitti asurindo asure paṭipucchi – ‘vācemahaṃ, mārisā, sakkaṃ devānamindaṃ sambarimāya’nti? ‘Mā kho tvaṃ, mārisa, vācesi sakkaṃ devānamindaṃ sambarimāya’’’nti. Atha kho, bhikkhave, vepacitti asurindo sakkaṃ devānamindaṃ gāthāya  ajjhabhāsi –"
NULL,p167,3475,100,gatha1,,"‘‘Māyāvī  maghavā sakka, devarāja sujampati;"
NULL,p167,3476,100,gathalast,,"Upeti nirayaṃ ghoraṃ, sambarova sataṃ sama’’nti."
NULL,p167,3477,4,subhead,"4. Accayasuttaṃ","4. Accayasuttaṃ"
NULL,p167,3478,100,bodytext,,"270. Sāvatthiyaṃ…pe… ārāme. Tena kho pana samayena dve bhikkhū sampayojesuṃ. Tatreko bhikkhu accasarā. Atha kho so bhikkhu tassa bhikkhuno santike accayaṃ accayato deseti; so bhikkhu nappaṭiggaṇhāti. Atha kho sambahulā bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, dve bhikkhū sampayojesuṃ, tatreko bhikkhu accasarā. Atha kho so, bhante, bhikkhu tassa bhikkhuno santike accayaṃ accayato deseti, so bhikkhu nappaṭiggaṇhātī’’ti."
NULL,p167,3479,100,bodytext,,"‘‘Dveme, bhikkhave, bālā. Yo ca accayaṃ accayato na passati, yo ca accayaṃ desentassa yathādhammaṃ nappaṭiggaṇhā’’ti – ime kho, bhikkhave, dve bālā. ‘‘Dveme, bhikkhave, paṇḍitā. Yo ca accayaṃ accayato passati, yo ca accayaṃ desentassa yathādhammaṃ paṭiggaṇhā’’ti – ime kho, bhikkhave, dve paṇḍitā."
NULL,p167,3480,100,bodytext,,"‘‘Bhūtapubbaṃ, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –"
NULL,p167,3481,100,gatha1,,"‘‘Kodho  vo vasamāyātu, mā ca mittehi vo jarā;"
NULL,p167,3482,100,gatha1,,"Agarahiyaṃ mā garahittha, mā ca bhāsittha pesuṇaṃ;"
NULL,p167,3483,100,gathalast,,"Atha pāpajanaṃ kodho, pabbatovābhimaddatī’’ti."
NULL,p167,3484,4,subhead,"5. Akkodhasuttaṃ","5. Akkodhasuttaṃ"
NULL,p167,3485,100,bodytext,,"271. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū…pe… bhagavā etadavoca – ‘‘bhūtapubbaṃ, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –"
NULL,p167,3486,100,gatha1,,"‘‘Mā  vo kodho ajjhabhavi, mā ca kujjhittha kujjhataṃ;"
NULL,p167,3487,100,gatha2,,"Akkodho avihiṃsā ca, ariyesu ca paṭipadā [vasatī sadā (sī. syā. kaṃ. pī.)];"
NULL,p167,3488,100,gathalast,,"Atha pāpajanaṃ kodho, pabbatovābhimaddatī’’ti."
NULL,p167,3489,100,centered,,"Tatiyo vaggo."
NULL,p167,3490,100,bodytext,,"Tassuddānaṃ  –"
NULL,p167,3491,100,gatha1,,"Chetvā dubbaṇṇiyamāyā, accayena akodhano;"
NULL,p167,3492,100,gatha2,,"Desitaṃ buddhaseṭṭhena, idañhi sakkapañcakanti."
NULL,p167,3493,100,centered,,"Sakkasaṃyuttaṃ samattaṃ."
NULL,p167,3494,4,subhead,"Sagāthāvaggo paṭhamo.","Sagāthāvaggo paṭhamo."
NULL,p167,3495,100,bodytext,,"Tassuddānaṃ –"
NULL,p167,3496,100,gatha1,,"Devatā  devaputto ca, rājā māro ca bhikkhunī;"
NULL,p167,3497,100,gathalast,,"Brahmā brāhmaṇa vaṅgīso, vanayakkhena vāsavoti."
NULL,p167,3498,100,centered,,"Sagāthāvaggasaṃyuttapāḷi niṭṭhitā."
