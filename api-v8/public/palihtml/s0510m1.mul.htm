<body>
<p class="centered"> Namo tassa bhagavato arahato sammāsambuddhassa</p>
<p class="nikaya">Khuddakanikāye</p>
<a name="kn10"></a>
<p class="book">Therāpadānapāḷi</p>
<p class="title">(Paṭhamo bhāgo)</p>
<a name="kn10_1"></a>
<p class="chapter">1. Buddhavaggo</p>
<p class="subhead">1. Buddhaapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> Tathāgataṃ <a name="T1.0001"></a><a name="M1.0001"></a><a name="V1.0001"></a> jetavane vasantaṃ, apucchi vedehamunī nataṅgo;</p>
<p class="gathalast">‘‘Sabbaññubuddhā kira nāma honti, bhavanti te hetubhi kehi vīra’’.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> Tadāha sabbaññuvaro mahesī, ānandabhaddaṃ madhurassarena;</p>
<p class="gathalast">‘‘Ye pubbabuddhesu <span class="note">[sabbabuddhesu (syā.)]</span> katādhikārā, aladdhamokkhā jinasāsanesu.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Teneva sambodhimukhena dhīrā, ajjhāsayenāpi mahābalena;</p>
<p class="gathalast">Paññāya tejena sutikkhapaññā, sabbaññubhāvaṃ anupāpuṇanti.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ahampi <a name="T1.0002"></a><a name="V1.0002"></a> pubbabuddhesu, buddhattamabhipatthayiṃ,</p>
<p class="gathalast">Manasāyeva hutvāna, dhammarājā asaṅkhiyā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Atha <a name="M1.0002"></a><a name="P1.0001"></a> buddhāpadānāni, suṇātha suddhamānasā;</p>
<p class="gathalast">Tiṃsapāramisampuṇṇā, dhammarājā asaṅkhiyā.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Sambodhiṃ buddhaseṭṭhānaṃ, sasaṅghe lokanāyake;</p>
<p class="gathalast">Dasaṅgulī namassitvā, sirasā abhivādayiṃ <span class="note">[abhivādaye (syā.)]</span>.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Yāvatā buddhakhettesu, ratanā vijjantisaṅkhiyā;</p>
<p class="gathalast">Ākāsaṭṭhā ca bhūmaṭṭhā <span class="note">[bhummaṭṭhā (sī. syā.)]</span>, manasā sabbamāhariṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Tattha rūpiyabhūmiyaṃ, pāsādaṃ māpayiṃ ahaṃ;</p>
<p class="gathalast">Nekabhummaṃ ratanamayaṃ, ubbiddhaṃ nabhamuggataṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Vicittathambhaṃ sukataṃ, suvibhattaṃ mahārahaṃ;</p>
<p class="gathalast">Kanakamayasaṅghāṭaṃ, kontacchattehi maṇḍitaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭhamā veḷuriyā bhūmi, vimalabbhasamā subhā;</p>
<p class="gathalast">Naḷinajalajākiṇṇā, varakañcanabhūmiyā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Pavāḷaṃsā pavāḷavaṇṇā, kāci lohitakā subhā;</p>
<p class="gathalast">Indagopakavaṇṇābhā, bhūmi obhāsatī disā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Suvibhattā gharamukhā, niyyūhā sīhapañjarā;</p>
<p class="gathalast">Caturo vedikā jālā, gandhāveḷā manoramā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Nīlā pītā lohitakā, odātā suddhakāḷakā;</p>
<p class="gathalast">Kūṭāgāravarūpetā, sattaratanabhūsitā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Olokamayā <a name="P1.0002"></a> padumā, vāḷavihaṅgasobhitā;</p>
<p class="gathalast">Nakkhattatārakākiṇṇā, candasūrehi <span class="note">[candasuriyehi (sī. syā.)]</span> maṇḍitā.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Hemajālena <a name="T1.0003"></a> sañchannā, soṇṇakiṅkiṇikāyutā;</p>
<p class="gathalast">Vātavegena kūjanti, soṇṇamālā manoramā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Mañjeṭṭhakaṃ lohitakaṃ, pītakaṃ haripiñjaraṃ;</p>
<p class="gathalast">Nānāraṅgehi sampītaṃ <span class="note">[saṃcittaṃ (syā.)]</span>, ussitaddhajamālinī <span class="note">[māliniṃ (sī.)]</span>.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Na naṃ <span class="note">[nānā (sī. syā.)]</span> bahūnekasatā, phalikā rajatāmayā;</p>
<p class="gatha2">Maṇimayā lohitaṅgā, masāragallamayā tathā;</p>
<p class="gathalast">Nānāsayanavicittā, saṇhakāsikasanthatā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Kampalā <a name="M1.0003"></a><a name="V1.0003"></a> dukūlā cīnā, paṭṭuṇṇā paṇḍupāvurā;</p>
<p class="gathalast">Vividhattharaṇaṃ sabbaṃ, manasā paññapesahaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tāsu tāsveva bhūmīsu, ratanakūṭalaṅkataṃ;</p>
<p class="gathalast">Maṇiverocanā ukkā, dhārayantā sutiṭṭhare.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Sobhanti esikā thambhā, subhā kañcanatoraṇā;</p>
<p class="gathalast">Jambonadā sāramayā, atho rajatamayāpi ca.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Nekā sandhī suvibhattā, kavāṭaggaḷacittitā;</p>
<p class="gathalast">Ubhato puṇṇaghaṭānekā, padumuppalasaṃyutā.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Atīte sabbabuddhe ca, sasaṅghe lokanāyake;</p>
<p class="gathalast">Pakativaṇṇarūpena, nimminitvā sasāvake.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Tena dvārena pavisitvā, sabbe buddhā sasāvakā;</p>
<p class="gathalast">Sabbasoṇṇamaye pīṭhe, nisinnā ariyamaṇḍalā.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Ye ca etarahi atthi, buddhā loke anuttarā;</p>
<p class="gathalast">Atīte <a name="T1.0004"></a> vattamānā ca, bhavanaṃ sabbe samāhariṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paccekabuddhenekasate, sayambhū aparājite;</p>
<p class="gathalast">Atīte vattamāne ca, bhavanaṃ sabbe samāhariṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Kapparukkhā bahū atthi, ye dibbā ye ca mānusā;</p>
<p class="gathalast">Sabbaṃ dussaṃ samāhantā, acchādemi ticīvaraṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Khajjaṃ bhojjaṃ sāyanīyaṃ, sampannaṃ pānabhojanaṃ;</p>
<p class="gathalast">Maṇimaye subhe patte, saṃpūretvā adāsahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Dibbavatthasamā hutvā, maṭṭhā <span class="note">[maṭṭā (sī.)]</span> cīvarasaṃyutā;</p>
<p class="gathalast">Madhurā sakkharā ceva, telā ca madhuphāṇitā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Tappitā paramannena, sabbe te ariyamaṇḍalā;</p>
<p class="gathalast">Ratanagabbhaṃ <a name="P1.0003"></a> pavisitvā, kesarīva guhāsayā.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Mahārahamhi sayane, sīhaseyyamakappayuṃ;</p>
<p class="gathalast">Sampajānā samuṭṭhāya, sayane <span class="note">[seyye (syā.)]</span> pallaṅkamābhujuṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Gocaraṃ <a name="M1.0004"></a> sabbabuddhānaṃ, jhānaratisamappitā;</p>
<p class="gathalast">Aññe dhammāni desenti, aññe kīḷanti iddhiyā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Aññe <a name="V1.0004"></a> abhiññā appenti, abhiññā vasibhāvitā;</p>
<p class="gathalast">Vikubbanā vikubbanti, aññenekasahassiyo.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Buddhāpi buddhe pucchanti, visayaṃ sabbaññumālayaṃ;</p>
<p class="gathalast">Gambhīraṃ nipuṇaṃ ṭhānaṃ, paññāya vinibujjhare.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Sāvakā buddhe pucchanti, buddhā pucchanti sāvake;</p>
<p class="gathalast">Aññamaññañca <a name="T1.0005"></a> pucchitvā <span class="note">[pucchanti (sī. syā.)]</span>, aññoññaṃ byākaronti te.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Buddhā paccekabuddhā ca, sāvakā paricārakā;</p>
<p class="gathalast">Evaṃ sakāya ratiyā, pāsādebhiramanti te.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Chattā tiṭṭhantu ratanā, kañcanāveḷapantikā;</p>
<p class="gathalast">Muttājālaparikkhittā, sabbe dhārentu <span class="note">[dhārenti (ka.)]</span> matthake.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Bhavantu ceḷavitānā, soṇṇatārakacittitā;</p>
<p class="gathalast">Vicittamalyavitatā, sabbe dhārentu matthake.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Vitatā malyadāmehi, gandhadāmehi sobhitā;</p>
<p class="gathalast">Dussadāmaparikiṇṇā, ratanadāmabhūsitā.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Pupphābhikiṇṇā sucittā, surabhigandhabhūsitā;</p>
<p class="gathalast">Gandhapañcaṅgulikatā <span class="note">[gandhapañcaṅgulaṃ katā (aṭṭha.)]</span>, hemacchadanachāditā.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Catuddisā pokkharañño, padumuppalasanthatā;</p>
<p class="gathalast">Sovaṇṇarūpā khāyantu, padmaṃreṇurajuggatā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Pupphantu pādapā sabbe, pāsādassa samantato;</p>
<p class="gathalast">Sayañca pupphā muñcitvā, gantvā bhavanamokiruṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sikhino tattha naccantu, dibbahaṃsā pakūjare;</p>
<p class="gathalast">Karavīkā ca gāyantu, dijasaṅghā samantato.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Bheriyo sabbā vajjantu, vīṇā sabbā rasantu <span class="note">[ravantu (sī. syā.)]</span> tā;</p>
<p class="gathalast">Sabbā saṅgīti vattantu, pāsādassa samantato.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Yāvatā <a name="T1.0006"></a><a name="M1.0005"></a><a name="P1.0004"></a> buddhakhettamhi, cakkavāḷe tato pare;</p>
<p class="gathalast">Mahantā jotisampannā, acchinnā ratanāmayā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Tiṭṭhantu soṇṇapallaṅkā, dīparukkhā jalantu te;</p>
<p class="gathalast">Bhavantu ekapajjotā, dasasahassiparamparā.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Gaṇikā lāsikā ceva, naccantu accharāgaṇā;</p>
<p class="gathalast">Nānāraṅgā padissantu, pāsādassa samantato.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Dumagge <a name="V1.0005"></a> pabbatagge vā, sinerugirimuddhani;</p>
<p class="gathalast">Ussāpemi dhajaṃ sabbaṃ, vicittaṃ pañcavaṇṇikaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Narā nāgā ca gandhabbā, sabbe devā upentu te;</p>
<p class="gathalast">Namassantā pañjalikā, pāsādaṃ parivārayuṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Yaṃ kiñci kusalaṃ kammaṃ, kattabbaṃ kiriyaṃ mama;</p>
<p class="gathalast">Kāyena vācā manasā, tidase sukataṃ kataṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Ye sattā saññino atthi, ye ca sattā asaññino;</p>
<p class="gathalast">Kataṃ puññaphalaṃ mayhaṃ, sabbe bhāgī bhavantu te.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Yesaṃ kataṃ suviditaṃ, dinnaṃ puññaphalaṃ mayā;</p>
<p class="gathalast">Ye ca tattha <span class="note">[tasmiṃ (sī. ka.)]</span> na jānanti, devā gantvā nivedayuṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Sabbalokamhi <span class="note">[sabbe lokamhi (syā. ka.)]</span> ye sattā, jīvantāhārahetukā;</p>
<p class="gathalast">Manuññaṃ bhojanaṃ sabbaṃ <span class="note">[sabbe (syā.)]</span>, labhantu mama cetasā.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Manasā dānaṃ mayā dinnaṃ, manasā pasādamāvahiṃ;</p>
<p class="gathalast">Pūjitā sabbasambuddhā, paccekā jinasāvakā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Tena <a name="T1.0007"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Duve bhave pajānāmi, devatte atha mānuse;</p>
<p class="gathalast">Aññaṃ gatiṃ na jānāmi, manasā patthanāphalaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Devānaṃ adhiko homi, bhavāmi manujādhipo;</p>
<p class="gathalast">Rūpalakkhaṇasampanno, paññāya asamo bhave.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Bhojanaṃ vividhaṃ seṭṭhaṃ, ratanañca anappakaṃ;</p>
<p class="gathalast">Vividhāni ca vatthāni, nabhā <span class="note">[nabhasā (syā.)]</span> khippaṃ upenti maṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Pathabyā <a name="M1.0006"></a> pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, dibbā bhakkhā upenti maṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Pathabyā <a name="P1.0005"></a> pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, ratanā sabbe upenti maṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Pathabyā <a name="V1.0006"></a> pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, sabbe gandhā upenti maṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Pathabyā pabbate ceva, ākāse udake vane;</p>
<p class="gathalast">Yaṃ yaṃ <span class="note">[yattha (syā.), yaññaṃ (ka.)]</span> hatthaṃ pasāremi, sabbe yānā upenti maṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Pathabyā pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, sabbe mālā upenti maṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Pathabyā pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, alaṅkārā upenti maṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Pathabyā <a name="T1.0008"></a> pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, sabbā kaññā upenti maṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Pathabyā pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, madhusakkharā upenti maṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Pathabyā pabbate ceva, ākāse udake vane;</p>
<p class="gathalast">Yaṃ yaṃ hatthaṃ pasāremi, sabbe khajjā upenti maṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Adhane addhika <span class="note">[addhike (syā.)]</span> jane, yācake ca pathāvino;</p>
<p class="gathalast">Dadāmihaṃ <span class="note">[dadāmiha (sī.) dadāmi taṃ (syā.)]</span> dānavaraṃ, sambodhivarapattiyā.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Nādento pabbataṃ selaṃ, gajjento bahalaṃ giriṃ;</p>
<p class="gathalast">Sadevakaṃ hāsayanto, buddho loke bhavāmahaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Disā dasavidhā loke, yāyato natthi antakaṃ;</p>
<p class="gathalast">Tasmiñca disābhāgamhi, buddhakhettā asaṅkhiyā.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Pabhā pakittitā mayhaṃ, yamakā raṃsivāhanā;</p>
<p class="gathalast">Etthantare raṃsijālaṃ, āloko vipulo bhave.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Ettake <a name="M1.0007"></a> lokadhātumhi, sabbe passantu maṃ janā;</p>
<p class="gathalast">Sabbe maṃ anuvattantu, yāva brahmanivesanaṃ <span class="note">[sabbeva sumanā hontu, sabbe maṃ anuvattare (sī. syā.)]</span>.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Visiṭṭhamadhunādena, amatabherimāhaniṃ;</p>
<p class="gathalast">Etthantare janā sabbe, suṇantu madhuraṃ giraṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Dhammameghena vassante, sabbe hontu anāsavā;</p>
<p class="gathalast">Yettha pacchimakā sattā, sotāpannā bhavantu te.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Datvā <a name="T1.0009"></a><a name="V1.0007"></a> dātabbakaṃ dānaṃ, sīlaṃ pūretvā asesato;</p>
<p class="gathalast">Nekkhammapāramiṃ gantvā, patto sambodhimuttamaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Paṇḍite <a name="P1.0006"></a> paripucchitvā, katvā vīriyamuttamaṃ;</p>
<p class="gathalast">Khantiyā pāramiṃ gantvā, patto sambodhimuttamaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Katvā daḷhamadhiṭṭhānaṃ, saccapārami pūriya;</p>
<p class="gathalast">Mettāya pāramiṃ gantvā, patto sambodhimuttamaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Lābhālābhe sukhe dukkhe, sammāne cāvamānane <span class="note">[sammāne ca vimānane (ka.) sammānane vimānane (syā.)]</span>;</p>
<p class="gathalast">Sabbattha samako hutvā, patto sambodhimuttamaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Kosajjaṃ bhayato disvā, vīriyaṃ cāpi khemato;</p>
<p class="gathalast">Āraddhavīriyā hotha, esā buddhānusāsanī.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Vivādaṃ bhayato disvā, avivādañca khemato;</p>
<p class="gathalast">Samaggā sakhilā hotha, esā buddhānusāsanī.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Pamādaṃ bhayato disvā, appamādañca khemato;</p>
<p class="gathalast">Bhāvethaṭṭhaṅgikaṃ maggaṃ, esā buddhānusāsanī.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Samāgatā bahū buddhā, arahantā <span class="note">[arahanto (syā.)]</span> ca sabbaso;</p>
<p class="gathalast">Sambuddhe arahante ca, vandamānā namassatha.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Evaṃ acintiyā buddhā, buddhadhammā acintiyā;</p>
<p class="gathalast">Acintiye pasannānaṃ, vipāko hoti acintiyo’’’.</p>
<p class="bodytext">Itthaṃ sudaṃ bhagavā attano buddhacariyaṃ sambhāvayamāno buddhāpadāniyaṃ <span class="note">[buddhacariyaṃ (sī.) buddhacaritaṃ (syā.)]</span> nāma dhammapariyāyaṃ abhāsitthāti.</p>
<p class="centered">Buddhāpadānaṃ samattaṃ.</p>
<p class="subhead">2. Paccekabuddhaapadānaṃ</p>
<p class="bodytext">Atha <a name="T1.0010"></a><a name="M1.0008"></a> paccekabuddhāpadānaṃ suṇātha –</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Tathāgataṃ <a name="P1.0007"></a> jetavane vasantaṃ, apucchi vedehamunī nataṅgo;</p>
<p class="gathalast">‘Paccekabuddhā kira nāma honti, bhavanti te hetubhi kehi vīra’ <span class="note">[dhīra (sī.) dhīrā (syā.)]</span>.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Tadāha <a name="V1.0008"></a> sabbaññuvaro mahesī, ānandabhaddaṃ madhurassarena;</p>
<p class="gathalast">‘Ye pubbabuddhesu <span class="note">[sabbabuddhesu (syā. ka.)]</span> katādhikārā, aladdhamokkhā jinasāsanesu.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘‘Teneva saṃvegamukhena dhīrā, vināpi buddhehi sutikkhapaññā;</p>
<p class="gathalast">Ārammaṇenāpi parittakena, paccekabodhiṃ anupāpuṇanti.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘‘Sabbamhi lokamhi mamaṃ ṭhapetvā, paccekabuddhehi samova natthi;</p>
<p class="gathalast">Tesaṃ imaṃ vaṇṇapadesamattaṃ, vakkhāmahaṃ sādhu mahāmunīnaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Sayameva <a name="T1.0011"></a> buddhānaṃ mahāisīnaṃ, sādhūni vākyāni madhūva <span class="note">[madhuṃva (sī.)]</span> khuddaṃ;</p>
<p class="gathalast">Anuttaraṃ bhesajaṃ patthayantā, suṇātha sabbesu pasannacittā.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘‘Paccekabuddhānaṃ samāgatānaṃ, paramparaṃ byākaraṇāni yāni;</p>
<p class="gathalast">Ādīnavo yañca virāgavatthuṃ, yathā ca bodhiṃ anupāpuṇiṃsu.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘‘Sarāgavatthūsu <a name="M1.0009"></a><a name="P1.0008"></a> virāgasaññī, rattamhi lokamhi virattacittā;</p>
<p class="gathalast">Hitvā papañce jitaphanditāni <span class="note">[vidiya phanditāni (sī.) jitabandhitāni (ka.)]</span>, tatheva bodhiṃ anupāpuṇiṃsu.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘‘Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;</p>
<p class="gathalast">Mettena cittena hitānukampī, eko care khaggavisāṇakappo.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘‘Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;</p>
<p class="gathalast">Na puttamiccheyya kuto sahāyaṃ, eko care khaggavisāṇakappo.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Saṃsaggajātassa <a name="T1.0012"></a> bhavanti snehā, snehanvayaṃ dukkhamidaṃ pahoti;</p>
<p class="gathalast">Ādīnavaṃ snehajaṃ pekkhamāno, eko care khaggavisāṇakappo.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Mitte suhajje anukampamāno, hāpeti atthaṃ paṭibaddhacitto;</p>
<p class="gathalast">Etaṃ bhayaṃ santhave pekkhamāno, eko care khaggavisāṇakappo.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘‘Vaṃso visālova yathā visatto, puttesu dāresu ca yā apekkhā;</p>
<p class="gathalast">Vaṃse kaḷīrova asajjamāno, eko care khaggavisāṇakappo.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘‘Migo araññamhi yathā abaddho, yenicchakaṃ gacchati gocarāya;</p>
<p class="gathalast">Viññū naro seritaṃ pekkhamāno, eko care khaggavisāṇakappo.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘‘Āmantanā <a name="M1.0010"></a> hoti sahāyamajjhe, vāse ca <span class="note">[vāse (sī. syā.) suttanipātepi ‘‘ca‘‘kāro natthi]</span> ṭhāne gamane cārikāya;</p>
<p class="gathalast">Anabhijjhitaṃ seritaṃ pekkhamāno, eko care khaggavisāṇakappo.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘‘Khiḍḍā <a name="T1.0013"></a> ratī hoti sahāyamajjhe, puttesu pemaṃ vipulañca hoti;</p>
<p class="gathalast">Piyavippayogaṃ <a name="P1.0009"></a> vijigucchamāno, eko care khaggavisāṇakappo.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘‘Cātuddiso <a name="V1.0009"></a> appaṭigho ca hoti, santussamāno itarītarena;</p>
<p class="gathalast">Parissayānaṃ sahitā achambhī, eko care khaggavisāṇakappo.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘‘Dussaṅgahā pabbajitāpi eke, atho gahaṭṭhā gharamāvasantā;</p>
<p class="gathalast">Appossukko paraputtesu hutvā, eko care khaggavisāṇakappo.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘‘Oropayitvā gihibyañjanāni, sañchinnapatto yathā koviḷāro;</p>
<p class="gathalast">Chetvāna vīro gihibandhanāni, eko care khaggavisāṇakappo.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘‘Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;</p>
<p class="gathalast">Abhibhuyya sabbāni parissayāni, careyya tenattamano satīmā.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘‘No <a name="T1.0014"></a> ce labhetha nipakaṃ sahāyaṃ, saddhiṃ caraṃ sādhuvihāridhīraṃ;</p>
<p class="gathalast">Rājāva raṭṭhaṃ vijitaṃ pahāya, eko care mātaṅgaraññeva nāgo.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘‘Addhā <a name="M1.0011"></a> pasaṃsāma sahāyasampadaṃ, seṭṭhā samā sevitabbā sahāyā;</p>
<p class="gathalast">Ete aladdhā anavajjabhojī, eko care khaggavisāṇakappo.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘‘Disvā suvaṇṇassa pabhassarāni, kammāraputtena suniṭṭhitāni;</p>
<p class="gathalast">Saṅghaṭṭamānāni duve bhujasmiṃ, eko care khaggavisāṇakappo.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘‘Evaṃ dutīyena sahā mamassa, vācābhilāpo abhisajjanā vā;</p>
<p class="gathalast">Etaṃ bhayaṃ āyatiṃ pekkhamāno, eko care khaggavisāṇakappo.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘‘Kāmā <a name="P1.0010"></a> hi citrā madhurā manoramā, virūparūpena mathenti cittaṃ;</p>
<p class="gathalast">Ādīnavaṃ kāmaguṇesu disvā, eko care khaggavisāṇakappo.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘‘Ītī <a name="T1.0015"></a> ca gaṇḍo ca upaddavo ca, rogo ca sallañca bhayañca metaṃ;</p>
<p class="gathalast">Etaṃ bhayaṃ kāmaguṇesu disvā, eko care khaggavisāṇakappo.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘‘Sītañca uṇhañca khudaṃ pipāsaṃ, vātātape ḍaṃsasarīsape <span class="note">[ḍaṃsasiriṃsape (sī. syā.)]</span> ca;</p>
<p class="gathalast">Sabbānipetāni abhibbhavitvā <span class="note">[abhisaṃbhavitvā (suttanipāte)]</span>, eko care khaggavisāṇakappo.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘‘Nāgova yūthāni vivajjayitvā, sañjātakhandho padumī uḷāro;</p>
<p class="gathalast">Yathābhirantaṃ viharaṃ araññe, eko care khaggavisāṇakappo.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘‘Aṭṭhānataṃ <a name="M1.0012"></a> saṅgaṇikāratassa, yaṃ phassaye <span class="note">[phussaye (syā.)]</span> sāmayikaṃ vimuttiṃ;</p>
<p class="gathalast">Ādiccabandhussa vaco nisamma, eko care khaggavisāṇakappo.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘‘Diṭṭhīvisūkāni upātivatto, patto niyāmaṃ paṭiladdhamaggo;</p>
<p class="gathalast">Uppannañāṇomhi anaññaneyyo, eko care khaggavisāṇakappo.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘‘Nillolupo <a name="T1.0016"></a><a name="V1.0010"></a> nikkuho nippipāso, nimmakkha <span class="note">[nimmakkho (syā.)]</span> niddhantakasāvamoho;</p>
<p class="gathalast">Nirāsayo <span class="note">[nirāsāso (ka.)]</span> sabbaloke bhavitvā, eko care khaggavisāṇakappo.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘‘Pāpaṃ sahāyaṃ parivajjayetha, anatthadassiṃ visame niviṭṭhaṃ;</p>
<p class="gathalast">Sayaṃ na seve pasutaṃ pamattaṃ, eko care khaggavisāṇakappo.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘‘Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;</p>
<p class="gathalast">Aññāya <a name="P1.0011"></a> atthāni vineyya kaṅkhaṃ, eko care khaggavisāṇakappo.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘‘Khiḍḍaṃ ratiṃ kāmasukhañca loke, analaṅkaritvā anapekkhamāno;</p>
<p class="gathalast">Vibhūsaṭṭhānā virato saccavādī, eko care khaggavisāṇakappo.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘‘Puttañca dāraṃ pitarañca mātaraṃ, dhanāni dhaññāni ca bandhavāni;</p>
<p class="gathalast">Hitvāna kāmāni yathodhikāni, eko care khaggavisāṇakappo.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘‘Saṅgo <a name="T1.0017"></a><a name="M1.0013"></a> eso parittamettha sokhyaṃ, appassādo dukkhamevettha bhiyyo;</p>
<p class="gathalast">Gaḷo <span class="note">[gāho (sī.) kaṇḍo (syā.) gāḷho (ka.)]</span> eso iti ñatvā matimā, eko care khaggavisāṇakappo.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘‘Sandālayitvāna saṃyojanāni, jālaṃva bhetvā salilambucārī;</p>
<p class="gathalast">Aggīva daḍḍhaṃ anivattamāno, eko care khaggavisāṇakappo.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘‘Okkhittacakkhū na ca pādalolo, guttindriyo rakkhitamānasāno;</p>
<p class="gathalast">Anavassuto apariḍayhamāno, eko care khaggavisāṇakappo.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘‘Ohārayitvā gihibyañjanāni, sañchannapatto yathā pārichatto;</p>
<p class="gathalast">Kāsāyavattho abhinikkhamitvā, eko care khaggavisāṇakappo.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘‘Rasesu gedhaṃ akaraṃ alolo, anaññaposī sapadānacārī;</p>
<p class="gathalast">Kule kule appaṭibaddhacitto, eko care khaggavisāṇakappo.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘‘Pahāya <a name="T1.0018"></a> pañcāvaraṇāni cetaso, upakkilese byapanujja sabbe;</p>
<p class="gathalast">Anissito chejja sinehadosaṃ, eko care khaggavisāṇakappo.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘‘Vipiṭṭhikatvāna <a name="P1.0012"></a> sukhañca dukkhaṃ, pubbeva somanassadomanassaṃ;</p>
<p class="gathalast">Laddhānupekkhaṃ samathaṃ visuddhaṃ, eko care khaggavisāṇakappo.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘‘Āraddhavīriyo <a name="M1.0014"></a> paramatthapattiyā, alīnacitto akusītavutti;</p>
<p class="gathalast">Daḷhanikkamo thāmabalūpapanno, eko care khaggavisāṇakappo.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘‘Paṭisallānaṃ jhānamariñcamāno, dhammesu niccaṃ anudhammacārī;</p>
<p class="gathalast">Ādīnavaṃ sammasitā bhavesu, eko care khaggavisāṇakappo.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘‘Taṇhakkhayaṃ <a name="V1.0011"></a> patthayamappamatto, aneḷamūgo sutavā satīmā;</p>
<p class="gathalast">Saṅkhātadhammo niyato padhānavā, eko care khaggavisāṇakappo.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘‘Sīhova <a name="T1.0019"></a> saddesu asantasanto, vātova jālamhi asajjamāno;</p>
<p class="gathalast">Padumaṃva toyena alimpamāno, eko care khaggavisāṇakappo.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘‘Sīho yathā dāṭhabalī pasayha, rājā migānaṃ abhibhuyya cārī;</p>
<p class="gathalast">Sevetha pantāni senāsanāni, eko care khaggavisāṇakappo.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘‘Mettaṃ upekkhaṃ karuṇaṃ vimuttiṃ, āsevamāno muditañca kāle;</p>
<p class="gathalast">Sabbena lokena avirujjhamāno, eko care khaggavisāṇakappo.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘‘Rāgañca dosañca pahāya mohaṃ, sandālayitvāna saṃyojanāni;</p>
<p class="gathalast">Asantasaṃ jīvitasaṅkhayamhi, eko care khaggavisāṇakappo.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘‘Bhajanti <a name="M1.0015"></a><a name="P1.0013"></a> sevanti ca kāraṇatthā, nikkāraṇā dullabhā ajja mittā;</p>
<p class="gathalast">Attatthapaññā asucīmanussā, eko care khaggavisāṇakappo.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘‘Visuddhasīlā <a name="T1.0020"></a> suvisuddhapaññā, samāhitā jāgariyānuyuttā;</p>
<p class="gathalast">Vipassakā dhammavisesadassī, maggaṅgabojjhaṅgagate vijaññā.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘‘Suññappaṇidhiñca tathānimittaṃ <span class="note">[suññatappaṇīhitañcānimittaṃ (sī.)]</span>, āsevayitvā jinasāsanamhi;</p>
<p class="gathalast">Ye sāvakattaṃ na vajanti dhīrā, bhavanti paccekajinā sayambhū.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘‘Mahantadhammā bahudhammakāyā, cittissarā sabbadukkhoghatiṇṇā;</p>
<p class="gathalast">Udaggacittā paramatthadassī, sīhopamā khaggavisāṇakappā.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘‘Santindriyā santamanā samādhī, paccantasattesu patippacārā <span class="note">[paccattagambhīramatappacārā (sī.)]</span>;</p>
<p class="gathalast">Dīpā parattha idha vijjalantā, paccekabuddhā satataṃ hitāme.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘‘Pahīnasabbāvaraṇā janindā, lokappadīpā ghanakañcanābhā;</p>
<p class="gathalast">Nissaṃsayaṃ lokasudakkhiṇeyyā, paccekabuddhā satatappitāme.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘‘Paccekabuddhānaṃ <a name="T1.0021"></a> subhāsitāni, caranti lokamhi sadevakamhi;</p>
<p class="gathalast">Sutvā tathā ye na karonti bālā, caranti dukkhesu punappunaṃ te.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘‘Paccekabuddhānaṃ <a name="M1.0016"></a> subhāsitāni, madhuṃ yathā khuddamavassavantaṃ;</p>
<p class="gathalast">Sutvā tathā ye paṭipattiyuttā, bhavanti te saccadasā sapaññā’.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Paccekabuddhehi <a name="P1.0014"></a> jinehi bhāsitā, kathā <span class="note">[gāthā (sī. syā.)]</span> uḷārā abhinikkhamitvā;</p>
<p class="gathalast">Tā sakyasīhena naruttamena, pakāsitā dhammavijānanatthaṃ.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Lokānukampāya <a name="V1.0012"></a> imāni tesaṃ, paccekabuddhāna vikubbitāni;</p>
<p class="gathalast">Saṃvegasaṅgamativaḍḍhanatthaṃ, sayambhusīhena pakāsitānī’’ti.</p>
<p class="centered">Paccekabuddhāpadānaṃ samattaṃ.</p>
<p class="subhead">3-1. Sāriputtattheraapadānaṃ</p>
<p class="bodytext">Atha therāpadānaṃ suṇātha –</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Himavantassa <a name="T1.0022"></a><a name="P1.0015"></a> avidūre, lambako nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Uttānakūlā nadikā, supatitthā manoramā;</p>
<p class="gathalast">Susuddhapuḷinākiṇṇā, avidūre mamassamaṃ.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Asakkharā apabbhārā, sādu appaṭigandhikā;</p>
<p class="gathalast">Sandatī nadikā tattha, sobhayantā mamassamaṃ.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Kumbhīlā makarā cettha, susumārā <span class="note">[suṃsumārā (sī. syā. )]</span> ca kacchapā;</p>
<p class="gathalast">Caranti nadiyā tattha, sobhayantā mamassamaṃ.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Pāṭhīnā pāvusā macchā, balajā <span class="note">[vajalā (sī. syā.) jalajā (pī.)]</span> muñjarohitā;</p>
<p class="gathalast">Vaggaḷā <span class="note">[vaggulā (sī.) vagguḷā (syā.) maggurā (theragāthā)]</span> papatāyantā, sobhayanti <span class="note">[papatāyanti, sobhayantā (ka.)]</span> mamassamaṃ.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Ubho <a name="M1.0017"></a> kūlesu nadiyā, pupphino phalino dumā;</p>
<p class="gathalast">Ubhato abhilambantā, sobhayanti <span class="note">[abhilambanti sobhayantā (ka.)]</span> mamassamaṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Ambā sālā ca tilakā, pāṭalī sinduvārakā <span class="note">[sinduvārikā (bahūsu)]</span>;</p>
<p class="gathalast">Dibbagandhā sampavanti, pupphitā mama assame.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Campakā saḷalā nīpā <span class="note">[nimbā (ka.)]</span>, nāgapunnāgaketakā;</p>
<p class="gathalast">Dibbagandhā sampavanti, pupphitā mama assame.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Atimuttā <a name="T1.0023"></a> asokā ca, bhaginīmālā ca pupphitā;</p>
<p class="gathalast">Aṅkolā bimbijālā <span class="note">[bimbajālā (ka.)]</span> ca, pupphitā mama assame.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Ketakā <a name="P1.0016"></a> kandali <span class="note">[kadalī (syā.)]</span> ceva, godhukā tiṇasūlikā;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Kaṇikārā <a name="V1.0013"></a> kaṇṇikā ca, asanā ajjunā bahū;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Punnāgā giripunnāgā, koviḷārā ca pupphitā;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Uddhālakā ca kuṭajā, kadambā vakulā bahū;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Āḷakā isimuggā ca, kadalimātuluṅgiyo;</p>
<p class="gathalast">Gandhodakena saṃvaḍḍhā, phalāni dhārayanti te.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Aññe pupphanti padumā, aññe jāyanti kesarī;</p>
<p class="gathalast">Aññe opupphā padumā, pupphitā taḷāke tadā.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Gabbhaṃ gaṇhanti padumā, niddhāvanti mulāḷiyo;</p>
<p class="gathalast">Siṃghāṭipattamākiṇṇā, sobhanti taḷāke tadā.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Nayitā ambagandhī ca, uttalī bandhujīvakā;</p>
<p class="gathalast">Dibbagandhā sampavanti, pupphitā taḷāke tadā.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Pāṭhīnā pāvusā macchā, balajā muñjarohitā;</p>
<p class="gathalast">Saṃgulā maggurā <span class="note">[maṅgurā (sī. ka.)]</span> ceva, vasanti taḷāke tadā.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Kumbhīlā <a name="T1.0024"></a><a name="M1.0018"></a> susumārā ca, tantigāhā ca rakkhasā;</p>
<p class="gathalast">Oguhā <span class="note">[ogāhā (syā.)]</span> ajagarā ca, vasanti taḷāke tadā.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Pārevatā ravihaṃsā, cakkavākā nadīcarā;</p>
<p class="gathalast">Kokilā sukasāḷikā, upajīvanti taṃ saraṃ.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Kukkutthakā kuḷīrakā, vane pokkharasātakā;</p>
<p class="gathalast">Dindibhā suvapotā ca, upajīvanti taṃ saraṃ.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Haṃsā <a name="P1.0017"></a> koñcā mayūrā ca, kokilā tambacūḷakā <span class="note">[tambacūḷikā (sī.)]</span>;</p>
<p class="gathalast">Pampakā jīvaṃjīvā ca, upajīvanti taṃ saraṃ.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Kosikā poṭṭhasīsā ca, kurarā senakā bahū;</p>
<p class="gathalast">Mahākāḷā ca sakuṇā, upajīvanti taṃ saraṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Pasadā ca varāhā ca, camarā gaṇḍakā bahū <span class="note">[vakā bheraṇḍakā bahū (sī. syā.)]</span>;</p>
<p class="gathalast">Rohiccā sukapotā <span class="note">[suttapotā (syā.)]</span> ca, upajīvanti taṃ saraṃ.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Sīhabyagghā <a name="V1.0014"></a> ca dīpī ca, acchakokataracchakā;</p>
<p class="gathalast">Tidhā pabhinnamātaṅgā, upajīvanti taṃ saraṃ.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Kinnarā vānarā ceva, athopi vanakammikā;</p>
<p class="gathalast">Cetā ca luddakā ceva, upajīvanti taṃ saraṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Tindukāni piyālāni, madhukā kāsumārayo <span class="note">[kāsamāriyo (syā.)]</span>;</p>
<p class="gathalast">Dhuvaṃ phalāni dhārenti, avidūre mamassamaṃ.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Kosambā <span class="note">[kosumbhā (sī. syā.)]</span> saḷalā nimbā <span class="note">[saḷalā nīpā (sī. syā.) panasā ambā (?)]</span>, sāduphalasamāyutā;</p>
<p class="gathalast">Dhuvaṃ phalāni dhārenti, avidūre mamassamaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Harītakā <a name="T1.0025"></a> āmalakā, ambajambuvibhītakā;</p>
<p class="gathalast">Kolā bhallātakā billā, phalāni dhārayanti te.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Āluvā ca kaḷambā ca, biḷālītakkaḷāni ca;</p>
<p class="gathalast">Jīvakā sutakā ceva, bahukā mama assame.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Assamassāvidūramhi, taḷākāsuṃ sunimmitā;</p>
<p class="gathalast">Acchodakā sītajalā, supatitthā manoramā.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Padumuppalasañchannā<a name="M1.0019"></a>, puṇḍarīkasamāyutā;</p>
<p class="gathalast">Mandālakehi sañchannā, dibbagandho pavāyati.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Evaṃ sabbaṅgasampanne, pupphite phalite vane;</p>
<p class="gathalast">Sukate assame ramme, viharāmi ahaṃ tadā.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Sīlavā vatasampanno <span class="note">[vattasampanno (syā.)]</span>, jhāyī jhānarato sadā;</p>
<p class="gathalast">Pañcābhiññābalappatto, suruci nāma tāpaso.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Catuvīsasahassāni, sissā mayhaṃ upaṭṭhahu;</p>
<p class="gathalast">Sabbeva brāhmaṇā ete, jātimanto yasassino.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Lakkhaṇe itihāse ca, sanighaṇṭusakeṭubhe;</p>
<p class="gathalast">Padakā veyyākaraṇā, sadhamme pāramiṃ gatā.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Uppātesu <a name="P1.0018"></a> nimittesu, lakkhaṇesu ca kovidā;</p>
<p class="gathalast">Pathabyā bhūmantalikkhe, mama sissā susikkhitā.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Appicchā nipakā ete, appāhārā alolupā;</p>
<p class="gathalast">Lābhālābhena santuṭṭhā, parivārenti maṃ sadā.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Jhāyī <a name="T1.0026"></a><a name="V1.0015"></a> jhānaratā dhīrā, santacittā samāhitā;</p>
<p class="gathalast">Ākiñcaññaṃ patthayantā, parivārenti maṃ sadā.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Abhiññāpāramippattā, pettike gocare ratā;</p>
<p class="gathalast">Antalikkhacarā dhīrā, parivārenti maṃ sadā.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Saṃvutā chasu dvāresu, anejā rakkhitindriyā;</p>
<p class="gathalast">Asaṃsaṭṭhā ca te dhīrā, mama sissā durāsadā.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Pallaṅkena nisajjāya, ṭhānacaṅkamanena ca;</p>
<p class="gathalast">Vītināmenti te rattiṃ, mama sissā durāsadā.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Rajanīye na rajjanti, dussanīye na dussare;</p>
<p class="gathalast">Mohanīye na muyhanti, mama sissā durāsadā.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Iddhiṃ vīmaṃsamānā te, vattanti niccakālikaṃ;</p>
<p class="gathalast">Pathaviṃ <span class="note">[paṭhaviṃ (sī. syā.)]</span> te pakampenti, sārambhena durāsadā.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Kīḷamānā ca te sissā, kīḷanti jhānakīḷitaṃ;</p>
<p class="gathalast">Jambuto phalamānenti, mama sissā durāsadā.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Aññe <a name="M1.0020"></a> gacchanti goyānaṃ, aññe pubbavidehakaṃ <span class="note">[pubbavidehanaṃ (syā. ka.)]</span>;</p>
<p class="gathalast">Aññe ca uttarakuruṃ, esanāya durāsadā.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Purato pesenti khāriṃ, pacchato ca vajanti te;</p>
<p class="gathalast">Catuvīsasahassehi, chāditaṃ hoti ambaraṃ.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Aggipākī anaggī ca, dantodukkhalikāpi ca;</p>
<p class="gathalast">Asmena koṭṭitā keci, pavattaphalabhojanā.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Udakorohaṇā <a name="T1.0027"></a> keci, sāyaṃ pāto sucīratā;</p>
<p class="gathalast">Toyābhisecanakarā, mama sissā durāsadā.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Parūḷhakacchanakhalomā, paṅkadantā rajassirā;</p>
<p class="gathalast">Gandhitā sīlagandhena, mama sissā durāsadā.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Pātova <a name="P1.0019"></a> sannipatitvā, jaṭilā uggatāpanā;</p>
<p class="gathalast">Lābhālābhaṃ pakittetvā, gacchanti ambare tadā.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Etesaṃ pakkamantānaṃ, mahāsaddo pavattati;</p>
<p class="gathalast">Ajinacammasaddena, muditā honti devatā.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Disodisaṃ <a name="V1.0016"></a> pakkamanti, antalikkhacarā isī;</p>
<p class="gathalast">Sake balenupatthaddhā, te gacchanti yadicchakaṃ.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Pathavīkampakā ete, sabbeva nabhacārino;</p>
<p class="gathalast">Uggatejā duppasahā, sāgarova akhobhiyā.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Ṭhānacaṅkamino keci, keci nesajjikā isī;</p>
<p class="gathalast">Pavattabhojanā keci, mama sissā durāsadā.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Mettāvihārino ete, hitesī sabbapāṇinaṃ;</p>
<p class="gathalast">Anattukkaṃsakā sabbe, na te vambhenti kassaci.</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Sīharājāvasambhītā, gajarājāva thāmavā;</p>
<p class="gathalast">Durāsadā byagghāriva, āgacchanti mamantike.</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘Vijjādharā devatā ca, nāgagandhabbarakkhasā;</p>
<p class="gathalast">Kumbhaṇḍā dānavā garuḷā, upajīvanti taṃ saraṃ.</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘Te <a name="T1.0028"></a><a name="M1.0021"></a> jaṭākhāribharitā, ajinuttaravāsanā;</p>
<p class="gathalast">Antalikkhacarā sabbe, upajīvanti taṃ saraṃ.</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘Sadānucchavikā <span class="note">[tadānucchavikā (syā. ka.)]</span> ete, aññamaññaṃ sagāravā;</p>
<p class="gathalast">Catubbīsasahassānaṃ, khipitasaddo na vijjati.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘Pāde pādaṃ nikkhipantā, appasaddā susaṃvutā;</p>
<p class="gathalast">Upasaṅkamma sabbeva <span class="note">[sabbe te (syā.)]</span>, sirasā vandare mamaṃ.</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘Tehi sissehi parivuto, santehi ca tapassibhi;</p>
<p class="gathalast">Vasāmi assame tattha, jhāyī jhānarato ahaṃ.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘Isīnaṃ sīlagandhena, pupphagandhena cūbhayaṃ;</p>
<p class="gathalast">Phalīnaṃ phalagandhena, gandhito hoti assamo.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘Rattindivaṃ na jānāmi, arati me na vijjati;</p>
<p class="gathalast">Sake sisse ovadanto, bhiyyo hāsaṃ labhāmahaṃ.</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘Pupphānaṃ pupphamānānaṃ, phalānañca vipaccataṃ;</p>
<p class="gathalast">Dibbagandhā pavāyanti, sobhayantā mamassamaṃ.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘Samādhimhā <a name="P1.0020"></a> vuṭṭhahitvā, ātāpī nipako ahaṃ;</p>
<p class="gathalast">Khāribhāraṃ gahetvāna, vanaṃ ajjhogahiṃ ahaṃ.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘Uppāte <a name="V1.0017"></a> supine cāpi, lakkhaṇesu susikkhito;</p>
<p class="gathalast">Pavattamānaṃ <span class="note">[vattamānaṃ (ka.)]</span> mantapadaṃ, dhārayāmi ahaṃ tadā.</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘Anomadassī bhagavā, lokajeṭṭho narāsabho;</p>
<p class="gathalast">Vivekakāmo sambuddho, himavantamupāgami.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘Ajjhogāhetvā <a name="T1.0029"></a> himavantaṃ, aggo kāruṇiko muni;</p>
<p class="gathalast">Pallaṅkaṃ ābhujitvāna, nisīdi purisuttamo.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘Tamaddasāhaṃ sambuddhaṃ, sappabhāsaṃ manoramaṃ;</p>
<p class="gathalast">Indīvaraṃva jalitaṃ, ādittaṃva hutāsanaṃ.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘Jalantaṃ dīparukkhaṃva, vijjutaṃ gagaṇe yathā;</p>
<p class="gathalast">Suphullaṃ sālarājaṃva, addasaṃ lokanāyakaṃ.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘Ayaṃ <a name="M1.0022"></a> nāgo mahāvīro, dukkhassantakaro muni;</p>
<p class="gathalast">Imaṃ dassanamāgamma, sabbadukkhā pamuccare.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘Disvānāhaṃ devadevaṃ, lakkhaṇaṃ upadhārayiṃ;</p>
<p class="gathalast">Buddho nu kho na vā buddho, handa passāmi cakkhumaṃ.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘Sahassārāni cakkāni, dissanti caraṇuttame;</p>
<p class="gathalast">Lakkhaṇānissa disvāna, niṭṭhaṃ gacchiṃ tathāgate.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘Sammajjaniṃ gahetvāna, sammajjitvānahaṃ tadā;</p>
<p class="gathalast">Atha pupphe samānetvā, buddhaseṭṭhaṃ apūjayiṃ.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘Pūjayitvāna taṃ buddhaṃ, oghatiṇṇamanāsavaṃ;</p>
<p class="gathalast">Ekaṃsaṃ ajinaṃ katvā, namassiṃ lokanāyakaṃ.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘Yena ñāṇena sambuddho, viharati <span class="note">[viharittha (sī.), vihareti (ka.)]</span> anāsavo;</p>
<p class="gathalast">Taṃ ñāṇaṃ kittayissāmi, suṇātha mama bhāsato.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> ‘‘‘Samuddharasimaṃ <span class="note">[samuddharayimaṃ (syā.)]</span> lokaṃ, sayambhū amitodaya;</p>
<p class="gathalast">Tava dassanamāgamma, kaṅkhāsotaṃ taranti te.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘‘Tuvaṃ <a name="T1.0030"></a> satthā ca ketu ca, dhajo yūpo ca pāṇinaṃ;</p>
<p class="gathalast">Parāyaṇo <span class="note">[parāyano (syā. ka.)]</span> patiṭṭhā ca, dīpo ca dvipaduttamo.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘‘Sakkā samudde udakaṃ, pametuṃ āḷhakena vā;</p>
<p class="gathalast">Na tveva tava sabbaññu, ñāṇaṃ sakkā pametave.</p>
<p class="hangnum"><a name="para221"></a><a name="para221_kn10"></a><span class="paranum">221</span>.</p>
<p class="gatha1"> ‘‘‘Dhāretuṃ <a name="V1.0018"></a> pathaviṃ sakkā, ṭhapetvā tulamaṇḍale;</p>
<p class="gathalast">Na tveva tava sabbaññu, ñāṇaṃ sakkā dharetave.</p>
<p class="hangnum"><a name="para222"></a><a name="para222_kn10"></a><span class="paranum">222</span>.</p>
<p class="gatha1"> ‘‘‘Ākāso <a name="P1.0021"></a> minituṃ sakkā, rajjuyā aṅgulena vā;</p>
<p class="gathalast">Na tveva tava sabbaññu, ñāṇaṃ sakkā pametave.</p>
<p class="hangnum"><a name="para223"></a><a name="para223_kn10"></a><span class="paranum">223</span>.</p>
<p class="gatha1"> ‘‘‘Mahāsamudde udakaṃ, pathavī cākhilā jaṭaṃ <span class="note">[pathaviṃ cākhilañjahe (syā.)]</span>;</p>
<p class="gathalast">Buddhañāṇaṃ upādāya, upamāto na yujjare.</p>
<p class="hangnum"><a name="para224"></a><a name="para224_kn10"></a><span class="paranum">224</span>.</p>
<p class="gatha1"> ‘‘‘Sadevakassa lokassa, cittaṃ yesaṃ pavattati;</p>
<p class="gathalast">Antojālīkatā <span class="note">[antojālagatā (pī.)]</span> ete, tava ñāṇamhi cakkhuma.</p>
<p class="hangnum"><a name="para225"></a><a name="para225_kn10"></a><span class="paranum">225</span>.</p>
<p class="gatha1"> ‘‘‘Yena <a name="M1.0023"></a> ñāṇena pattosi, kevalaṃ bodhimuttamaṃ;</p>
<p class="gathalast">Tena ñāṇena sabbaññu, maddasī paratitthiye’.</p>
<p class="hangnum"><a name="para226"></a><a name="para226_kn10"></a><span class="paranum">226</span>.</p>
<p class="gatha1"> ‘‘Imā gāthā thavitvāna, suruci nāma tāpaso;</p>
<p class="gathalast">Ajinaṃ pattharitvāna, pathaviyaṃ nisīdi so.</p>
<p class="hangnum"><a name="para227"></a><a name="para227_kn10"></a><span class="paranum">227</span>.</p>
<p class="gatha1"> ‘‘Cullāsītisahassāni, ajjhogāḷho mahaṇṇave;</p>
<p class="gathalast">Accugato tāvadeva, girirājā pavuccati.</p>
<p class="hangnum"><a name="para228"></a><a name="para228_kn10"></a><span class="paranum">228</span>.</p>
<p class="gatha1"> ‘‘Tāva accuggato neru, āyato vitthato ca so;</p>
<p class="gathalast">Cuṇṇito aṇubhedena, koṭisatasahassaso <span class="note">[sahassiyo (syā. ka.)]</span>.</p>
<p class="hangnum"><a name="para229"></a><a name="para229_kn10"></a><span class="paranum">229</span>.</p>
<p class="gatha1"> ‘‘Lakkhe <a name="T1.0031"></a> ṭhapiyamānamhi, parikkhayamagacchatha;</p>
<p class="gathalast">Na tveva tava sabbaññu, ñāṇaṃ sakkā pametave.</p>
<p class="hangnum"><a name="para230"></a><a name="para230_kn10"></a><span class="paranum">230</span>.</p>
<p class="gatha1"> ‘‘Sukhumacchikena jālena, udakaṃ yo parikkhipe;</p>
<p class="gathalast">Ye keci udake pāṇā, antojālīkatā siyuṃ.</p>
<p class="hangnum"><a name="para231"></a><a name="para231_kn10"></a><span class="paranum">231</span>.</p>
<p class="gatha1"> ‘‘Tatheva hi mahāvīra, ye keci puthutitthiyā;</p>
<p class="gathalast">Diṭṭhigahanapakkhandā <span class="note">[pakkhantā (sī. syā.)]</span>, parāmāsena mohitā.</p>
<p class="hangnum"><a name="para232"></a><a name="para232_kn10"></a><span class="paranum">232</span>.</p>
<p class="gatha1"> ‘‘Tava suddhena ñāṇena, anāvaraṇadassinā;</p>
<p class="gathalast">Antojālīkatā ete, ñāṇaṃ te nātivattare.</p>
<p class="hangnum"><a name="para233"></a><a name="para233_kn10"></a><span class="paranum">233</span>.</p>
<p class="gatha1"> ‘‘Bhagavā tamhi samaye, anomadassī mahāyaso;</p>
<p class="gathalast">Vuṭṭhahitvā samādhimhā, disaṃ olokayī jino.</p>
<p class="hangnum"><a name="para234"></a><a name="para234_kn10"></a><span class="paranum">234</span>.</p>
<p class="gatha1"> ‘‘Anomadassimunino, nisabho nāma sāvako;</p>
<p class="gathalast">Parivuto satasahassehi, santacittehi tādibhi.</p>
<p class="hangnum"><a name="para235"></a><a name="para235_kn10"></a><span class="paranum">235</span>.</p>
<p class="gatha1"> ‘‘Khīṇāsavehi <a name="V1.0019"></a> suddhehi, chaḷabhiññehi jhāyibhi;</p>
<p class="gathalast">Cittamaññāya buddhassa, upesi lokanāyakaṃ.</p>
<p class="hangnum"><a name="para236"></a><a name="para236_kn10"></a><span class="paranum">236</span>.</p>
<p class="gatha1"> ‘‘Antalikkhe ṭhitā tattha, padakkhiṇamakaṃsu te;</p>
<p class="gathalast">Namassantā pañjalikā, otaruṃ <span class="note">[oruhuṃ (syā.)]</span> buddhasantike.</p>
<p class="hangnum"><a name="para237"></a><a name="para237_kn10"></a><span class="paranum">237</span>.</p>
<p class="gatha1"> ‘‘Anomadassī bhagavā, lokajeṭṭho narāsabho;</p>
<p class="gathalast">Bhikkhusaṅghe nisiditvā, sitaṃ pātukarī jino.</p>
<p class="hangnum"><a name="para238"></a><a name="para238_kn10"></a><span class="paranum">238</span>.</p>
<p class="gatha1"> ‘‘Varuṇo <a name="M1.0024"></a> nāmupaṭṭhāko, anomadassissa satthuno;</p>
<p class="gathalast">Ekaṃsaṃ cīvaraṃ katvā, apucchi lokanāyakaṃ.</p>
<p class="hangnum"><a name="para239"></a><a name="para239_kn10"></a><span class="paranum">239</span>.</p>
<p class="gatha1"> ‘‘‘Ko <a name="T1.0032"></a><a name="P1.0022"></a> nu kho bhagavā hetu, sitakammassa satthuno;</p>
<p class="gathalast">Na hi buddhā ahetūhi, sitaṃ pātukaronti te’.</p>
<p class="hangnum"><a name="para240"></a><a name="para240_kn10"></a><span class="paranum">240</span>.</p>
<p class="gatha1"> ‘‘Anomadassī bhagavā, lokajeṭṭho narāsabho;</p>
<p class="gathalast">Bhikkhumajjhe nisīditvā, imaṃ gāthaṃ abhāsatha.</p>
<p class="hangnum"><a name="para241"></a><a name="para241_kn10"></a><span class="paranum">241</span>.</p>
<p class="gatha1"> ‘‘‘Yo maṃ pupphena pūjesi, ñāṇañcāpi anutthavi;</p>
<p class="gathalast">Tamahaṃ kittayissāmi, suṇotha mama bhāsato.</p>
<p class="hangnum"><a name="para242"></a><a name="para242_kn10"></a><span class="paranum">242</span>.</p>
<p class="gatha1"> ‘‘‘Buddhassa giramaññāya, sabbe devā samāgatā;</p>
<p class="gathalast">Saddhammaṃ sotukāmā te, sambuddhamupasaṅkamuṃ.</p>
<p class="hangnum"><a name="para243"></a><a name="para243_kn10"></a><span class="paranum">243</span>.</p>
<p class="gatha1"> ‘‘‘Dasasu lokadhātūsu, devakāyā mahiddhikā;</p>
<p class="gathalast">Saddhammaṃ sotukāmā te, sambuddhamupasaṅkamuṃ.</p>
<p class="hangnum"><a name="para244"></a><a name="para244_kn10"></a><span class="paranum">244</span>.</p>
<p class="gatha1"> ‘‘‘Hatthī assā rathā pattī, senā ca caturaṅginī;</p>
<p class="gathalast">Parivāressantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para245"></a><a name="para245_kn10"></a><span class="paranum">245</span>.</p>
<p class="gatha1"> ‘‘‘Saṭṭhitūriyasahassāni, bheriyo samalaṅkatā;</p>
<p class="gathalast">Upaṭṭhissantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para246"></a><a name="para246_kn10"></a><span class="paranum">246</span>.</p>
<p class="gatha1"> ‘‘‘Soḷasitthisahassāni, nāriyo samalaṅkatā;</p>
<p class="gathalast">Vicittavatthābharaṇā, āmuttamaṇikuṇḍalā.</p>
<p class="hangnum"><a name="para247"></a><a name="para247_kn10"></a><span class="paranum">247</span>.</p>
<p class="gatha1"> ‘‘‘Aḷārapamhā hasulā, susaññā tanumajjhimā;</p>
<p class="gathalast">Parivāressantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para248"></a><a name="para248_kn10"></a><span class="paranum">248</span>.</p>
<p class="gatha1"> ‘‘‘Kappasatasahassāni, devaloke ramissati;</p>
<p class="gathalast">Sahassakkhattuṃ cakkavattī, rājā raṭṭhe bhavissati.</p>
<p class="hangnum"><a name="para249"></a><a name="para249_kn10"></a><span class="paranum">249</span>.</p>
<p class="gatha1"> ‘‘‘Sahassakkhattuṃ <a name="T1.0033"></a><a name="V1.0020"></a> devindo, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ <span class="note">[asaṅkhayaṃ (syā. ka.) evamuparipi]</span>.</p>
<p class="hangnum"><a name="para250"></a><a name="para250_kn10"></a><span class="paranum">250</span>.</p>
<p class="gatha1"> ‘‘‘Pacchime bhavasampatte <span class="note">[pacchimabhave sampatte (sī.)]</span>, manussattaṃ gamissati;</p>
<p class="gathalast">Brāhmaṇī sāriyā nāma, dhārayissati kucchinā.</p>
<p class="hangnum"><a name="para251"></a><a name="para251_kn10"></a><span class="paranum">251</span>.</p>
<p class="gatha1"> ‘‘‘Mātuyā <a name="M1.0025"></a> nāmagottena, paññāyissatiyaṃ naro;</p>
<p class="gathalast">Sāriputtoti nāmena, tikkhapañño bhavissati.</p>
<p class="hangnum"><a name="para252"></a><a name="para252_kn10"></a><span class="paranum">252</span>.</p>
<p class="gatha1"> ‘‘‘Asītikoṭī chaḍḍetvā, pabbajissatikiñcano;</p>
<p class="gathalast">Gavesanto santipadaṃ, carissati mahiṃ imaṃ.</p>
<p class="hangnum"><a name="para253"></a><a name="para253_kn10"></a><span class="paranum">253</span>.</p>
<p class="gatha1"> ‘‘‘Apparimeyye ito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para254"></a><a name="para254_kn10"></a><span class="paranum">254</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sāriputtoti nāmena, hessati aggasāvako.</p>
<p class="hangnum"><a name="para255"></a><a name="para255_kn10"></a><span class="paranum">255</span>.</p>
<p class="gatha1"> ‘‘‘Ayaṃ <a name="P1.0023"></a> bhāgīrathī <span class="note">[bhāgīrasī (syā. ka.)]</span> gaṅgā, himavantā pabhāvitā;</p>
<p class="gathalast">Mahāsamuddamappeti, tappayantī mahodadhiṃ <span class="note">[mahodadhī (?) gaṅgādimahānadiyoti attho]</span>.</p>
<p class="hangnum"><a name="para256"></a><a name="para256_kn10"></a><span class="paranum">256</span>.</p>
<p class="gatha1"> ‘‘‘Tathevāyaṃ sāriputto, sake tīsu visārado;</p>
<p class="gathalast">Paññāya pāramiṃ gantvā, tappayissati pāṇine <span class="note">[pāṇino (sī. syā.)]</span>.</p>
<p class="hangnum"><a name="para257"></a><a name="para257_kn10"></a><span class="paranum">257</span>.</p>
<p class="gatha1"> ‘‘‘Himavantamupādāya, sāgarañca mahodadhiṃ;</p>
<p class="gathalast">Etthantare yaṃ pulinaṃ, gaṇanāto asaṅkhiyaṃ.</p>
<p class="hangnum"><a name="para258"></a><a name="para258_kn10"></a><span class="paranum">258</span>.</p>
<p class="gatha1"> ‘‘‘Tampi sakkā asesena, saṅkhātuṃ gaṇanā yathā;</p>
<p class="gathalast">Na tveva sāriputtassa, paññāyanto bhavissati.</p>
<p class="hangnum"><a name="para259"></a><a name="para259_kn10"></a><span class="paranum">259</span>.</p>
<p class="gatha1"> ‘‘‘Lakkhe <a name="T1.0034"></a> ṭhapiyamānamhi, khīye gaṅgāya vālukā;</p>
<p class="gathalast">Na tveva sāriputtassa, paññāyanto bhavissati.</p>
<p class="hangnum"><a name="para260"></a><a name="para260_kn10"></a><span class="paranum">260</span>.</p>
<p class="gatha1"> ‘‘‘Mahāsamudde ūmiyo, gaṇanāto asaṅkhiyā;</p>
<p class="gathalast">Tatheva sāriputtassa, paññāyanto na hessati.</p>
<p class="hangnum"><a name="para261"></a><a name="para261_kn10"></a><span class="paranum">261</span>.</p>
<p class="gatha1"> ‘‘‘Ārādhayitvā sambuddhaṃ, gotamaṃ sakyapuṅgavaṃ;</p>
<p class="gathalast">Paññāya pāramiṃ gantvā, hessati aggasāvako.</p>
<p class="hangnum"><a name="para262"></a><a name="para262_kn10"></a><span class="paranum">262</span>.</p>
<p class="gatha1"> ‘‘‘Pavattitaṃ dhammacakkaṃ, sakyaputtena tādinā;</p>
<p class="gathalast">Anuvattessati sammā, vassento dhammavuṭṭhiyo.</p>
<p class="hangnum"><a name="para263"></a><a name="para263_kn10"></a><span class="paranum">263</span>.</p>
<p class="gatha1"> ‘‘‘Sabbametaṃ <a name="V1.0021"></a> abhiññāya, gotamo sakyapuṅgavo;</p>
<p class="gathalast">Bhikkhusaṅghe nisīditvā, aggaṭṭhāne ṭhapessati’.</p>
<p class="hangnum"><a name="para264"></a><a name="para264_kn10"></a><span class="paranum">264</span>.</p>
<p class="gatha1"> ‘‘Aho <a name="M1.0026"></a> me sukataṃ kammaṃ, anomadassissa satthuno;</p>
<p class="gathalast">Yassāhaṃ kāraṃ <span class="note">[yassādhikāraṃ (syā.)]</span> katvāna, sabbattha pāramiṃ gato.</p>
<p class="hangnum"><a name="para265"></a><a name="para265_kn10"></a><span class="paranum">265</span>.</p>
<p class="gatha1"> ‘‘Aparimeyye kataṃ kammaṃ, phalaṃ dassesi me idha;</p>
<p class="gathalast">Sumutto saravegova, kilese jhāpayiṃ ahaṃ.</p>
<p class="hangnum"><a name="para266"></a><a name="para266_kn10"></a><span class="paranum">266</span>.</p>
<p class="gatha1"> ‘‘Asaṅkhataṃ gavesanto, nibbānaṃ acalaṃ padaṃ;</p>
<p class="gathalast">Vicinaṃ titthiye sabbe, esāhaṃ saṃsariṃ bhave.</p>
<p class="hangnum"><a name="para267"></a><a name="para267_kn10"></a><span class="paranum">267</span>.</p>
<p class="gatha1"> ‘‘Yathāpi byādhito poso, pariyeseyya osadhaṃ;</p>
<p class="gathalast">Vicineyya vanaṃ <span class="note">[dhanaṃ (syā. ka.)]</span> sabbaṃ, byādhito parimuttiyā.</p>
<p class="hangnum"><a name="para268"></a><a name="para268_kn10"></a><span class="paranum">268</span>.</p>
<p class="gatha1"> ‘‘Asaṅkhataṃ gavesanto, nibbānaṃ amataṃ padaṃ;</p>
<p class="gathalast">Abbokiṇṇaṃ <span class="note">[abbocchinnaṃ (aṭṭha.)]</span> pañcasataṃ, pabbajiṃ isipabbajaṃ.</p>
<p class="hangnum"><a name="para269"></a><a name="para269_kn10"></a><span class="paranum">269</span>.</p>
<p class="gatha1"> ‘‘Jaṭābhārena <a name="T1.0035"></a> bharito, ajinuttaranivāsano;</p>
<p class="gathalast">Abhiññāpāramiṃ gantvā, brahmalokaṃ agacchihaṃ.</p>
<p class="hangnum"><a name="para270"></a><a name="para270_kn10"></a><span class="paranum">270</span>.</p>
<p class="gatha1"> ‘‘Natthi <a name="P1.0024"></a> bāhirake suddhi, ṭhapetvā jinasāsanaṃ;</p>
<p class="gathalast">Ye keci buddhimā sattā, sujjhanti jinasāsane.</p>
<p class="hangnum"><a name="para271"></a><a name="para271_kn10"></a><span class="paranum">271</span>.</p>
<p class="gatha1"> ‘‘Attakāramayaṃ <span class="note">[atthakāramayaṃ (ka.)]</span> etaṃ, nayidaṃ itihītihaṃ;</p>
<p class="gathalast">Asaṅkhataṃ gavesanto, kutitthe <span class="note">[kutitthaṃ (sī. syā.)]</span> sañcariṃ ahaṃ.</p>
<p class="hangnum"><a name="para272"></a><a name="para272_kn10"></a><span class="paranum">272</span>.</p>
<p class="gatha1"> ‘‘Yathā sāratthiko poso, kadaliṃ chetvāna phālaye;</p>
<p class="gathalast">Na tattha sāraṃ vindeyya, sārena rittako hi so.</p>
<p class="hangnum"><a name="para273"></a><a name="para273_kn10"></a><span class="paranum">273</span>.</p>
<p class="gatha1"> ‘‘Tatheva titthiyā loke, nānādiṭṭhī bahujjanā;</p>
<p class="gathalast">Asaṅkhatena rittāse, sārena kadalī yathā.</p>
<p class="hangnum"><a name="para274"></a><a name="para274_kn10"></a><span class="paranum">274</span>.</p>
<p class="gatha1"> ‘‘Pacchime bhavasampatte, brahmabandhu ahosahaṃ;</p>
<p class="gathalast">Mahābhogaṃ chaḍḍetvāna, pabbajiṃ anagāriyaṃ.</p>
<p class="centered">Paṭhamabhāṇavāraṃ.</p>
<p class="hangnum"><a name="para275"></a><a name="para275_kn10"></a><span class="paranum">275</span>.</p>
<p class="gatha1"> ‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Brāhmaṇo sañcayo <span class="note">[sañjayo (sī. syā. pī.)]</span> nāma, tassa mūle vasāmahaṃ.</p>
<p class="hangnum"><a name="para276"></a><a name="para276_kn10"></a><span class="paranum">276</span>.</p>
<p class="gatha1"> ‘‘Sāvako <a name="M1.0027"></a> te mahāvīra, assaji nāma brāhmaṇo;</p>
<p class="gathalast">Durāsado uggatejo, piṇḍāya caratī tadā.</p>
<p class="hangnum"><a name="para277"></a><a name="para277_kn10"></a><span class="paranum">277</span>.</p>
<p class="gatha1"> ‘‘Tamaddasāsiṃ <a name="V1.0022"></a> sappaññaṃ, muniṃ mone samāhitaṃ;</p>
<p class="gathalast">Santacittaṃ mahānāgaṃ, suphullaṃ padumaṃ yathā.</p>
<p class="hangnum"><a name="para278"></a><a name="para278_kn10"></a><span class="paranum">278</span>.</p>
<p class="gatha1"> ‘‘Disvā <a name="T1.0036"></a> me cittamuppajji, sudantaṃ suddhamānasaṃ;</p>
<p class="gathalast">Usabhaṃ pavaraṃ vīraṃ, arahāyaṃ bhavissati.</p>
<p class="hangnum"><a name="para279"></a><a name="para279_kn10"></a><span class="paranum">279</span>.</p>
<p class="gatha1"> ‘‘Pāsādiko iriyati, abhirūpo susaṃvuto;</p>
<p class="gathalast">Uttame damathe danto, amatadassī bhavissati.</p>
<p class="hangnum"><a name="para280"></a><a name="para280_kn10"></a><span class="paranum">280</span>.</p>
<p class="gatha1"> ‘‘Yaṃnūnāhaṃ uttamatthaṃ, puccheyyaṃ tuṭṭhamānasaṃ;</p>
<p class="gathalast">So me puṭṭho kathessati, paṭipucchāmahaṃ tadā.</p>
<p class="hangnum"><a name="para281"></a><a name="para281_kn10"></a><span class="paranum">281</span>.</p>
<p class="gatha1"> ‘‘Piṇḍapātaṃ <span class="note">[piṇḍacāraṃ (syā.)]</span> carantassa, pacchato agamāsahaṃ;</p>
<p class="gathalast">Okāsaṃ paṭimānento, pucchituṃ amataṃ padaṃ.</p>
<p class="hangnum"><a name="para282"></a><a name="para282_kn10"></a><span class="paranum">282</span>.</p>
<p class="gatha1"> ‘‘Vīthintare anuppattaṃ, upagantvāna pucchahaṃ;</p>
<p class="gathalast">‘Kathaṃ gottosi tvaṃ vīra, kassa sissosi mārisa’.</p>
<p class="hangnum"><a name="para283"></a><a name="para283_kn10"></a><span class="paranum">283</span>.</p>
<p class="gatha1"> ‘‘So me puṭṭho viyākāsi, asambhītova kesarī;</p>
<p class="gathalast">‘Buddho loke samuppanno, tassa sissomhi āvuso’.</p>
<p class="hangnum"><a name="para284"></a><a name="para284_kn10"></a><span class="paranum">284</span>.</p>
<p class="gatha1"> ‘‘‘Kīdisaṃ <a name="P1.0025"></a> te mahāvīra, anujāta mahāyasa;</p>
<p class="gathalast">Buddhassa sāsanaṃ dhammaṃ, sādhu me kathayassu bho’.</p>
<p class="hangnum"><a name="para285"></a><a name="para285_kn10"></a><span class="paranum">285</span>.</p>
<p class="gatha1"> ‘‘So me puṭṭho kathī sabbaṃ, gambhīraṃ nipuṇaṃ padaṃ;</p>
<p class="gathalast">Taṇhāsallassa hantāraṃ, sabbadukkhāpanūdanaṃ.</p>
<p class="hangnum"><a name="para286"></a><a name="para286_kn10"></a><span class="paranum">286</span>.</p>
<p class="gatha1"> ‘‘‘Ye dhammā hetuppabhavā, tesaṃ hetuṃ tathāgato āha;</p>
<p class="gathalast">Tesañca yo nirodho, evaṃ vādī mahāsamaṇo’.</p>
<p class="hangnum"><a name="para287"></a><a name="para287_kn10"></a><span class="paranum">287</span>.</p>
<p class="gatha1"> ‘‘Sohaṃ vissajjite pañhe, paṭhamaṃ phalamajjhagaṃ;</p>
<p class="gathalast">Virajo vimalo āsiṃ, sutvāna jinasāsanaṃ.</p>
<p class="hangnum"><a name="para288"></a><a name="para288_kn10"></a><span class="paranum">288</span>.</p>
<p class="gatha1"> ‘‘Sutvāna <a name="T1.0037"></a> munino vākyaṃ, passitvā dhammamuttamaṃ;</p>
<p class="gathalast">Pariyogāḷhasaddhammo, imaṃ gāthamabhāsahaṃ.</p>
<p class="hangnum"><a name="para289"></a><a name="para289_kn10"></a><span class="paranum">289</span>.</p>
<p class="gatha1"> ‘‘‘Eseva <a name="M1.0028"></a> dhammo yadi tāvadeva, paccabyathapadamasokaṃ;</p>
<p class="gathalast">Adiṭṭhaṃ abbhatītaṃ, bahukehi kappanahutehi’.</p>
<p class="hangnum"><a name="para290"></a><a name="para290_kn10"></a><span class="paranum">290</span>.</p>
<p class="gatha1"> ‘‘Svāhaṃ dhammaṃ gavesanto, kutitthe sañcariṃ ahaṃ;</p>
<p class="gathalast">So me attho anuppatto, kālo me nappamajjituṃ.</p>
<p class="hangnum"><a name="para291"></a><a name="para291_kn10"></a><span class="paranum">291</span>.</p>
<p class="gatha1"> ‘‘Tositohaṃ <a name="V1.0023"></a> assajinā, patvāna acalaṃ padaṃ;</p>
<p class="gathalast">Sahāyakaṃ gavesanto, assamaṃ agamāsahaṃ.</p>
<p class="hangnum"><a name="para292"></a><a name="para292_kn10"></a><span class="paranum">292</span>.</p>
<p class="gatha1"> ‘‘Dūratova mamaṃ disvā, sahāyo me susikkhito;</p>
<p class="gathalast">Iriyāpathasampanno <span class="note">[iriyāpathaṃ mamaṃ disvā (ka.)]</span>, idaṃ vacanamabravi.</p>
<p class="hangnum"><a name="para293"></a><a name="para293_kn10"></a><span class="paranum">293</span>.</p>
<p class="gatha1"> ‘‘‘Pasannamukhanettosi, munibhāvova dissati;</p>
<p class="gathalast">Amatādhigato kacci, nibbānamaccutaṃ padaṃ.</p>
<p class="hangnum"><a name="para294"></a><a name="para294_kn10"></a><span class="paranum">294</span>.</p>
<p class="gatha1"> ‘‘‘Subhānurūpo āyāsi, āneñjakārito viya;</p>
<p class="gathalast">Dantova dantadamatho <span class="note">[dantovuttamadamatho (sī.) dantova danta damathe (syā.)]</span>, upasantosi brāhmaṇa.</p>
<p class="hangnum"><a name="para295"></a><a name="para295_kn10"></a><span class="paranum">295</span>.</p>
<p class="gatha1"> ‘‘‘Amataṃ mayādhigataṃ, sokasallāpanūdanaṃ;</p>
<p class="gathalast">Tvampi taṃ adhigacchesi <span class="note">[adhigacchāhi (sī.), adhigacchehi (syā.), adhigatosi (?)]</span>, gacchāma buddhasantikaṃ’.</p>
<p class="hangnum"><a name="para296"></a><a name="para296_kn10"></a><span class="paranum">296</span>.</p>
<p class="gatha1"> ‘‘Sādhūti so paṭissutvā, sahāyo me susikkhito;</p>
<p class="gathalast">Hatthena hatthaṃ gaṇhitvā, upagamma <span class="note">[upāgami (sī.), upāgamma (syā.)]</span> tavantikaṃ.</p>
<p class="hangnum"><a name="para297"></a><a name="para297_kn10"></a><span class="paranum">297</span>.</p>
<p class="gatha1"> ‘‘Ubhopi pabbajissāma, sakyaputta tavantike;</p>
<p class="gathalast">Tava sāsanamāgamma, viharāma anāsavā.</p>
<p class="hangnum"><a name="para298"></a><a name="para298_kn10"></a><span class="paranum">298</span>.</p>
<p class="gatha1"> ‘‘Kolito <a name="T1.0038"></a> iddhiyā seṭṭho, ahaṃ paññāya pārago;</p>
<p class="gathalast">Ubhova ekato hutvā, sāsanaṃ sobhayāmase.</p>
<p class="hangnum"><a name="para299"></a><a name="para299_kn10"></a><span class="paranum">299</span>.</p>
<p class="gatha1"> ‘‘Apariyositasaṅkappo<a name="P1.0026"></a>, kutitthe sañcariṃ ahaṃ;</p>
<p class="gathalast">Tava dassanamāgamma, saṅkappo pūrito mama.</p>
<p class="hangnum"><a name="para300"></a><a name="para300_kn10"></a><span class="paranum">300</span>.</p>
<p class="gatha1"> ‘‘Pathaviyaṃ patiṭṭhāya, pupphanti samaye dumā;</p>
<p class="gathalast">Dibbagandhā sampavanti, tosenti sabbapāṇinaṃ.</p>
<p class="hangnum"><a name="para301"></a><a name="para301_kn10"></a><span class="paranum">301</span>.</p>
<p class="gatha1"> ‘‘Tathevāhaṃ mahāvīra, sakyaputta mahāyasa;</p>
<p class="gathalast">Sāsane te patiṭṭhāya, samayesāmi pupphituṃ.</p>
<p class="hangnum"><a name="para302"></a><a name="para302_kn10"></a><span class="paranum">302</span>.</p>
<p class="gatha1"> ‘‘Vimuttipupphaṃ <a name="M1.0029"></a> esanto, bhavasaṃsāramocanaṃ;</p>
<p class="gathalast">Vimuttipupphalābhena, tosemi sabbapāṇinaṃ.</p>
<p class="hangnum"><a name="para303"></a><a name="para303_kn10"></a><span class="paranum">303</span>.</p>
<p class="gatha1"> ‘‘Yāvatā buddhakhettamhi, ṭhapetvāna mahāmuniṃ;</p>
<p class="gathalast">Paññāya sadiso natthi, tava puttassa cakkhuma.</p>
<p class="hangnum"><a name="para304"></a><a name="para304_kn10"></a><span class="paranum">304</span>.</p>
<p class="gatha1"> ‘‘Suvinītā ca te sissā, parisā ca susikkhitā;</p>
<p class="gathalast">Uttame damathe dantā, parivārenti taṃ sadā.</p>
<p class="hangnum"><a name="para305"></a><a name="para305_kn10"></a><span class="paranum">305</span>.</p>
<p class="gatha1"> ‘‘Jhāyī <a name="V1.0024"></a> jhānaratā dhīrā, santacittā samāhitā;</p>
<p class="gathalast">Munī moneyyasampannā, parivārenti taṃ sadā.</p>
<p class="hangnum"><a name="para306"></a><a name="para306_kn10"></a><span class="paranum">306</span>.</p>
<p class="gatha1"> ‘‘Appicchā nipakā dhīrā, appāhārā alolupā;</p>
<p class="gathalast">Lābhālābhena santuṭṭhā, parivārenti taṃ sadā.</p>
<p class="hangnum"><a name="para307"></a><a name="para307_kn10"></a><span class="paranum">307</span>.</p>
<p class="gatha1"> ‘‘Āraññikā dhutaratā, jhāyino lūkhacīvarā;</p>
<p class="gathalast">Vivekābhiratā dhīrā, parivārenti taṃ sadā.</p>
<p class="hangnum"><a name="para308"></a><a name="para308_kn10"></a><span class="paranum">308</span>.</p>
<p class="gatha1"> ‘‘Paṭipannā <a name="T1.0039"></a> phalaṭṭhā ca, sekhā phalasamaṅgino;</p>
<p class="gathalast">Āsīsakā <span class="note">[āsiṃsakā (sī. syā.)]</span> uttamatthaṃ, parivārenti taṃ sadā.</p>
<p class="hangnum"><a name="para309"></a><a name="para309_kn10"></a><span class="paranum">309</span>.</p>
<p class="gatha1"> ‘‘Sotāpannā ca vimalā, sakadāgāmino ca ye;</p>
<p class="gathalast">Anāgāmī ca arahā, parivārenti taṃ sadā.</p>
<p class="hangnum"><a name="para310"></a><a name="para310_kn10"></a><span class="paranum">310</span>.</p>
<p class="gatha1"> ‘‘Satipaṭṭhānakusalā, bojjhaṅgabhāvanāratā;</p>
<p class="gathalast">Sāvakā te bahū sabbe, parivārenti taṃ sadā.</p>
<p class="hangnum"><a name="para311"></a><a name="para311_kn10"></a><span class="paranum">311</span>.</p>
<p class="gatha1"> ‘‘Iddhipādesu kusalā, samādhibhāvanāratā;</p>
<p class="gathalast">Sammappadhānānuyuttā, parivārenti taṃ sadā.</p>
<p class="hangnum"><a name="para312"></a><a name="para312_kn10"></a><span class="paranum">312</span>.</p>
<p class="gatha1"> ‘‘Tevijjā chaḷabhiññā ca, iddhiyā pāramiṃ gatā;</p>
<p class="gathalast">Paññāya pāramiṃ pattā, parivārenti taṃ sadā.</p>
<p class="hangnum"><a name="para313"></a><a name="para313_kn10"></a><span class="paranum">313</span>.</p>
<p class="gatha1"> ‘‘Edisā te mahāvīra, tava sissā susikkhitā;</p>
<p class="gathalast">Durāsadā uggatejā, parivārenti taṃ sadā.</p>
<p class="hangnum"><a name="para314"></a><a name="para314_kn10"></a><span class="paranum">314</span>.</p>
<p class="gatha1"> ‘‘Tehi sissehi parivuto, saññatehi tapassibhi;</p>
<p class="gathalast">Migarājāvasambhīto, uḷurājāva sobhasi.</p>
<p class="hangnum"><a name="para315"></a><a name="para315_kn10"></a><span class="paranum">315</span>.</p>
<p class="gatha1"> ‘‘Pathaviyaṃ patiṭṭhāya, ruhanti dharaṇīruhā;</p>
<p class="gathalast">Vepullataṃ pāpuṇanti, phalañca dassayanti te.</p>
<p class="hangnum"><a name="para316"></a><a name="para316_kn10"></a><span class="paranum">316</span>.</p>
<p class="gatha1"> ‘‘Pathavīsadiso <a name="M1.0030"></a><a name="P1.0027"></a> tvaṃsi, sakyaputta mahāyasa;</p>
<p class="gathalast">Sāsane te patiṭṭhāya, labhanti amataṃ phalaṃ.</p>
<p class="hangnum"><a name="para317"></a><a name="para317_kn10"></a><span class="paranum">317</span>.</p>
<p class="gatha1"> ‘‘Sindhu sarassatī ceva, nadiyo candabhāgikā;</p>
<p class="gathalast">Gaṅgā ca yamunā ceva, sarabhū ca atho mahī.</p>
<p class="hangnum"><a name="para318"></a><a name="para318_kn10"></a><span class="paranum">318</span>.</p>
<p class="gatha1"> ‘‘Etāsaṃ <a name="T1.0040"></a> sandamānānaṃ, sāgaro sampaṭicchati;</p>
<p class="gathalast">Jahanti purimaṃ nāmaṃ, sāgaroteva ñāyati.</p>
<p class="hangnum"><a name="para319"></a><a name="para319_kn10"></a><span class="paranum">319</span>.</p>
<p class="gatha1"> ‘‘Tathevime <a name="V1.0025"></a> catubbaṇṇā, pabbajitvā tavantike;</p>
<p class="gathalast">Jahanti purimaṃ nāmaṃ, buddhaputtāti ñāyare.</p>
<p class="hangnum"><a name="para320"></a><a name="para320_kn10"></a><span class="paranum">320</span>.</p>
<p class="gatha1"> ‘‘Yathāpi cando vimalo, gacchaṃ ākāsadhātuyā;</p>
<p class="gathalast">Sabbe tāragaṇe loke, ābhāya atirocati.</p>
<p class="hangnum"><a name="para321"></a><a name="para321_kn10"></a><span class="paranum">321</span>.</p>
<p class="gatha1"> ‘‘Tatheva tvaṃ mahāvīra, parivuto devamānuse;</p>
<p class="gathalast">Ete sabbe atikkamma, jalasi sabbadā tuvaṃ.</p>
<p class="hangnum"><a name="para322"></a><a name="para322_kn10"></a><span class="paranum">322</span>.</p>
<p class="gatha1"> ‘‘Gambhīre uṭṭhitā ūmī, na velamativattare;</p>
<p class="gathalast">Sabbā velaṃva phusanti <span class="note">[sabbāva velaṃ phusanti (sī.), sabbā velaṃ paphussanti (syā.)]</span>, sañcuṇṇā vikiranti tā.</p>
<p class="hangnum"><a name="para323"></a><a name="para323_kn10"></a><span class="paranum">323</span>.</p>
<p class="gatha1"> ‘‘Tatheva titthiyā loke, nānādiṭṭhī bahujjanā;</p>
<p class="gathalast">Dhammaṃ vāditukāmā te, nātivattanti taṃ muniṃ.</p>
<p class="hangnum"><a name="para324"></a><a name="para324_kn10"></a><span class="paranum">324</span>.</p>
<p class="gatha1"> ‘‘Sace ca taṃ pāpuṇanti, paṭivādehi cakkhuma;</p>
<p class="gathalast">Tavantikaṃ upāgantvā, sañcuṇṇāva bhavanti te.</p>
<p class="hangnum"><a name="para325"></a><a name="para325_kn10"></a><span class="paranum">325</span>.</p>
<p class="gatha1"> ‘‘Yathāpi udake jātā, kumudā mandālakā bahū;</p>
<p class="gathalast">Upalimpanti <span class="note">[upalippanti (?)]</span> toyena, kaddamakalalena ca.</p>
<p class="hangnum"><a name="para326"></a><a name="para326_kn10"></a><span class="paranum">326</span>.</p>
<p class="gatha1"> ‘‘Tatheva bahukā sattā, loke jātā virūhare;</p>
<p class="gathalast">Aṭṭitā rāgadosena, kaddame kumudaṃ yathā.</p>
<p class="hangnum"><a name="para327"></a><a name="para327_kn10"></a><span class="paranum">327</span>.</p>
<p class="gatha1"> ‘‘Yathāpi padumaṃ jalajaṃ, jalamajjhe virūhati;</p>
<p class="gathalast">Na so limpati toyena, parisuddho hi kesarī.</p>
<p class="hangnum"><a name="para328"></a><a name="para328_kn10"></a><span class="paranum">328</span>.</p>
<p class="gatha1"> ‘‘Tatheva <a name="T1.0041"></a> tvaṃ mahāvīra, loke jāto mahāmuni;</p>
<p class="gathalast">Nopalimpasi lokena, toyena padumaṃ yathā.</p>
<p class="hangnum"><a name="para329"></a><a name="para329_kn10"></a><span class="paranum">329</span>.</p>
<p class="gatha1"> ‘‘Yathāpi rammake māse, bahū pupphanti vārijā;</p>
<p class="gathalast">Nātikkamanti taṃ māsaṃ, samayo pupphanāya so.</p>
<p class="hangnum"><a name="para330"></a><a name="para330_kn10"></a><span class="paranum">330</span>.</p>
<p class="gatha1"> ‘‘Tatheva <a name="M1.0031"></a><a name="V1.0026"></a><a name="P1.0028"></a> tvaṃ mahāvīra, pupphito te vimuttiyā;</p>
<p class="gathalast">Sāsanaṃ nātivattanti, padumaṃ vārijaṃ yathā.</p>
<p class="hangnum"><a name="para331"></a><a name="para331_kn10"></a><span class="paranum">331</span>.</p>
<p class="gatha1"> ‘‘Supupphito sālarājā, dibbagandhaṃ pavāyati;</p>
<p class="gathalast">Aññasālehi parivuto, sālarājāva sobhati.</p>
<p class="hangnum"><a name="para332"></a><a name="para332_kn10"></a><span class="paranum">332</span>.</p>
<p class="gatha1"> ‘‘Tatheva tvaṃ mahāvīra, buddhañāṇena pupphito;</p>
<p class="gathalast">Bhikkhusaṅghaparivuto, sālarājāva sobhasi.</p>
<p class="hangnum"><a name="para333"></a><a name="para333_kn10"></a><span class="paranum">333</span>.</p>
<p class="gatha1"> ‘‘Yathāpi selo himavā, osadho sabbapāṇinaṃ;</p>
<p class="gathalast">Nāgānaṃ asurānañca, devatānañca ālayo.</p>
<p class="hangnum"><a name="para334"></a><a name="para334_kn10"></a><span class="paranum">334</span>.</p>
<p class="gatha1"> ‘‘Tatheva tvaṃ mahāvīra, osadho viya pāṇinaṃ;</p>
<p class="gathalast">Tevijjā chaḷabhiññā ca, iddhiyā pāramiṃ gatā.</p>
<p class="hangnum"><a name="para335"></a><a name="para335_kn10"></a><span class="paranum">335</span>.</p>
<p class="gatha1"> ‘‘Anusiṭṭhā mahāvīra, tayā kāruṇikena te;</p>
<p class="gathalast">Ramanti dhammaratiyā, vasanti tava sāsane.</p>
<p class="hangnum"><a name="para336"></a><a name="para336_kn10"></a><span class="paranum">336</span>.</p>
<p class="gatha1"> ‘‘Migarājā yathā sīho, abhinikkhamma āsayā;</p>
<p class="gathalast">Catuddisānuviloketvā <span class="note">[viloketvā (sī. syā.), nuloketvā (ka.)]</span>,</p>
<p class="bodytext">Tikkhattuṃ abhinādati.</p>
<p class="hangnum"><a name="para337"></a><a name="para337_kn10"></a><span class="paranum">337</span>.</p>
<p class="gatha1"> ‘‘Sabbe migā uttasanti, migarājassa gajjato;</p>
<p class="gathalast">Tathā hi jātimā eso, pasū tāseti sabbadā.</p>
<p class="hangnum"><a name="para338"></a><a name="para338_kn10"></a><span class="paranum">338</span>.</p>
<p class="gatha1"> ‘‘Gajjato <a name="T1.0042"></a> te mahāvīra, vasudhā sampakampati;</p>
<p class="gathalast">Bodhaneyyāvabujjhanti, tasanti mārakāyikā.</p>
<p class="hangnum"><a name="para339"></a><a name="para339_kn10"></a><span class="paranum">339</span>.</p>
<p class="gatha1"> ‘‘Tasanti titthiyā sabbe, nadato te mahāmuni;</p>
<p class="gathalast">Kākā senāva vibbhantā, migaraññā yathā migā.</p>
<p class="hangnum"><a name="para340"></a><a name="para340_kn10"></a><span class="paranum">340</span>.</p>
<p class="gatha1"> ‘‘Ye keci gaṇino loke, satthāroti pavuccare;</p>
<p class="gathalast">Paramparāgataṃ dhammaṃ, desenti parisāya te.</p>
<p class="hangnum"><a name="para341"></a><a name="para341_kn10"></a><span class="paranum">341</span>.</p>
<p class="gatha1"> ‘‘Na hevaṃ tvaṃ mahāvīra, dhammaṃ desesi pāṇinaṃ;</p>
<p class="gathalast">Sāmaṃ saccāni bujjhitvā, kevalaṃ bodhipakkhiyaṃ.</p>
<p class="hangnum"><a name="para342"></a><a name="para342_kn10"></a><span class="paranum">342</span>.</p>
<p class="gatha1"> ‘‘Āsayānusayaṃ ñatvā, indriyānaṃ balābalaṃ;</p>
<p class="gathalast">Bhabbābhabbe viditvāna, mahāmeghova gajjasi.</p>
<p class="hangnum"><a name="para343"></a><a name="para343_kn10"></a><span class="paranum">343</span>.</p>
<p class="gatha1"> ‘‘Cakkavāḷapariyantā<a name="M1.0032"></a>, nisinnā parisā bhave;</p>
<p class="gathalast">Nānādiṭṭhī vicinantā <span class="note">[vicintenti (syā.), vicinantaṃ (ka.)]</span>, vimaticchedanāya taṃ.</p>
<p class="hangnum"><a name="para344"></a><a name="para344_kn10"></a><span class="paranum">344</span>.</p>
<p class="gatha1"> ‘‘Sabbesaṃ <a name="P1.0029"></a> cittamaññāya, opammakusalo muni;</p>
<p class="gathalast">Ekaṃ pañhaṃ kathentova, vimatiṃ chindasi <span class="note">[chindi (syā. ka.)]</span> pāṇinaṃ.</p>
<p class="hangnum"><a name="para345"></a><a name="para345_kn10"></a><span class="paranum">345</span>.</p>
<p class="gatha1"> ‘‘Upatissasadiseheva, vasudhā pūritā bhave;</p>
<p class="gathalast">Sabbeva te pañjalikā, kittayuṃ lokanāyakaṃ.</p>
<p class="hangnum"><a name="para346"></a><a name="para346_kn10"></a><span class="paranum">346</span>.</p>
<p class="gatha1"> ‘‘Kappaṃ vā te kittayantā, nānāvaṇṇehi kittayuṃ;</p>
<p class="gathalast">Parimetuṃ na sakkeyyuṃ <span class="note">[na kappeyyuṃ (syā.), na pappeyyuṃ (ka.)]</span>, appameyyo tathāgato.</p>
<p class="hangnum"><a name="para347"></a><a name="para347_kn10"></a><span class="paranum">347</span>.</p>
<p class="gatha1"> ‘‘Yathāsakena <a name="V1.0027"></a> thāmena, kittito hi mayā jino;</p>
<p class="gathalast">Kappakoṭīpi kittentā, evameva pakittayuṃ.</p>
<p class="hangnum"><a name="para348"></a><a name="para348_kn10"></a><span class="paranum">348</span>.</p>
<p class="gatha1"> ‘‘Sace <a name="T1.0043"></a> hi koci devo vā, manusso vā susikkhito;</p>
<p class="gathalast">Pametuṃ parikappeyya, vighātaṃva labheyya so.</p>
<p class="hangnum"><a name="para349"></a><a name="para349_kn10"></a><span class="paranum">349</span>.</p>
<p class="gatha1"> ‘‘Sāsane te patiṭṭhāya, sakyaputta mahāyasa;</p>
<p class="gathalast">Paññāya pāramiṃ gantvā, viharāmi anāsavo.</p>
<p class="hangnum"><a name="para350"></a><a name="para350_kn10"></a><span class="paranum">350</span>.</p>
<p class="gatha1"> ‘‘Titthiye sampamaddāmi, vattemi jinasāsanaṃ;</p>
<p class="gathalast">Dhammasenāpati ajja, sakyaputtassa sāsane.</p>
<p class="hangnum"><a name="para351"></a><a name="para351_kn10"></a><span class="paranum">351</span>.</p>
<p class="gatha1"> ‘‘Aparimeyye kataṃ kammaṃ, phalaṃ dassesi me idha;</p>
<p class="gathalast">Sukhitto saravegova, kilese jhāpayī mama <span class="note">[jhāpayiṃ mama (syā.), jhāpayiṃ ahaṃ (ka.)]</span>.</p>
<p class="hangnum"><a name="para352"></a><a name="para352_kn10"></a><span class="paranum">352</span>.</p>
<p class="gatha1"> ‘‘Yo koci manujo bhāraṃ, dhāreyya matthake sadā;</p>
<p class="gathalast">Bhārena dukkhito assa, bhārehi bharito tathā.</p>
<p class="hangnum"><a name="para353"></a><a name="para353_kn10"></a><span class="paranum">353</span>.</p>
<p class="gatha1"> ‘‘Ḍayhamāno tīhaggīhi, bhavesu saṃsariṃ ahaṃ;</p>
<p class="gathalast">Bharito bhavabhārena, giriṃ uccārito yathā.</p>
<p class="hangnum"><a name="para354"></a><a name="para354_kn10"></a><span class="paranum">354</span>.</p>
<p class="gatha1"> ‘‘Oropito ca me bhāro, bhavā ugghāṭitā mayā;</p>
<p class="gathalast">Karaṇīyaṃ kataṃ sabbaṃ, sakyaputtassa sāsane.</p>
<p class="hangnum"><a name="para355"></a><a name="para355_kn10"></a><span class="paranum">355</span>.</p>
<p class="gatha1"> ‘‘Yāvatā buddhakhettamhi, ṭhapetvā sakyapuṅgavaṃ;</p>
<p class="gathalast">Ahaṃ aggomhi paññāya, sadiso me na vijjati.</p>
<p class="hangnum"><a name="para356"></a><a name="para356_kn10"></a><span class="paranum">356</span>.</p>
<p class="gatha1"> ‘‘Samādhimhi <a name="M1.0033"></a> sukusalo, iddhiyā pāramiṃ gato;</p>
<p class="gathalast">Icchamāno cahaṃ ajja, sahassaṃ abhinimmine.</p>
<p class="hangnum"><a name="para357"></a><a name="para357_kn10"></a><span class="paranum">357</span>.</p>
<p class="gatha1"> ‘‘Anupubbavihārassa<a name="P1.0030"></a>, vasībhūto mahāmuni;</p>
<p class="gathalast">Kathesi sāsanaṃ mayhaṃ, nirodho sayanaṃ mama.</p>
<p class="hangnum"><a name="para358"></a><a name="para358_kn10"></a><span class="paranum">358</span>.</p>
<p class="gatha1"> ‘‘Dibbacakkhu <a name="T1.0044"></a> visuddhaṃ me, samādhikusalo ahaṃ;</p>
<p class="gathalast">Sammappadhānānuyutto, bojjhaṅgabhāvanārato.</p>
<p class="hangnum"><a name="para359"></a><a name="para359_kn10"></a><span class="paranum">359</span>.</p>
<p class="gatha1"> ‘‘Sāvakena hi pattabbaṃ, sabbameva kataṃ mayā;</p>
<p class="gathalast">Lokanāthaṃ ṭhapetvāna, sadiso me na vijjati.</p>
<p class="hangnum"><a name="para360"></a><a name="para360_kn10"></a><span class="paranum">360</span>.</p>
<p class="gatha1"> ‘‘Samāpattīnaṃ kusalo <span class="note">[samāpattinayakusalo (sī.)]</span>, jhānavimokkhāna khippapaṭilābhī;</p>
<p class="gathalast">Bojjhaṅgabhāvanārato, sāvakaguṇapāramigatosmi.</p>
<p class="hangnum"><a name="para361"></a><a name="para361_kn10"></a><span class="paranum">361</span>.</p>
<p class="gatha1"> ‘‘Sāvakaguṇenapi <a name="V1.0028"></a> phussena <span class="note">[sāvakaguṇaphussena (syā.)]</span>, buddhiyā parisuttamabhāravā <span class="note">[purisuttamagāravā (syā.), purisuttamabhāravā (ka.)]</span>;</p>
<p class="gathalast">Yaṃ saddhāsaṅgahitaṃ <span class="note">[saddhāya saṅgahitaṃ (sī.), saddāsaṅgahitaṃ (syā.)]</span> cittaṃ, sadā sabrahmacārīsu.</p>
<p class="hangnum"><a name="para362"></a><a name="para362_kn10"></a><span class="paranum">362</span>.</p>
<p class="gatha1"> ‘‘Uddhatavisova sappo, chinnavisāṇova usabho;</p>
<p class="gathalast">Nikkhittamānadappova <span class="note">[dabbova (ka.)]</span>, upemi garugāravena gaṇaṃ.</p>
<p class="hangnum"><a name="para363"></a><a name="para363_kn10"></a><span class="paranum">363</span>.</p>
<p class="gatha1"> ‘‘Yadi rūpinī bhaveyya, paññā me vasumatīpi <span class="note">[vasumatī (sī. ka.) vasupatīnaṃ (syā.)]</span> na sameyya;</p>
<p class="gathalast">Anomadassissa <span class="note">[anomadassi (?)]</span> bhagavato, phalametaṃ ñāṇathavanāya.</p>
<p class="hangnum"><a name="para364"></a><a name="para364_kn10"></a><span class="paranum">364</span>.</p>
<p class="gatha1"> ‘‘Pavattitaṃ dhammacakkaṃ, sakyaputtena tādinā;</p>
<p class="gathalast">Anuvattemahaṃ sammā, ñāṇathavanāyidaṃ phalaṃ.</p>
<p class="hangnum"><a name="para365"></a><a name="para365_kn10"></a><span class="paranum">365</span>.</p>
<p class="gatha1"> ‘‘Mā me kadāci pāpiccho, kusīto hīnavīriyo;</p>
<p class="gathalast">Appassuto anādaro <span class="note">[anācāro (sabbattha) theragā. 987 passitabbā]</span>, sameto ahu katthaci.</p>
<p class="hangnum"><a name="para366"></a><a name="para366_kn10"></a><span class="paranum">366</span>.</p>
<p class="gatha1"> ‘‘Bahussuto ca medhāvī, sīlesu susamāhito;</p>
<p class="gathalast">Cetosamathānuyutto, api muddhani tiṭṭhatu.</p>
<p class="hangnum"><a name="para367"></a><a name="para367_kn10"></a><span class="paranum">367</span>.</p>
<p class="gatha1"> ‘‘Taṃ vo vadāmi bhaddante, yāvantettha samāgatā;</p>
<p class="gathalast">Appicchā hotha santuṭṭhā, jhāyī jhānaratā sadā.</p>
<p class="hangnum"><a name="para368"></a><a name="para368_kn10"></a><span class="paranum">368</span>.</p>
<p class="gatha1"> ‘‘Yamahaṃ <a name="T1.0045"></a><a name="M1.0034"></a><a name="P1.0031"></a> paṭhamaṃ disvā, virajo vimalo ahuṃ;</p>
<p class="gathalast">So me ācariyo dhīro, assaji nāma sāvako.</p>
<p class="hangnum"><a name="para369"></a><a name="para369_kn10"></a><span class="paranum">369</span>.</p>
<p class="gatha1"> ‘‘Tassāhaṃ vāhasā ajja, dhammasenāpatī ahuṃ;</p>
<p class="gathalast">Sabbattha pāramiṃ patvā, viharāmi anāsavo.</p>
<p class="hangnum"><a name="para370"></a><a name="para370_kn10"></a><span class="paranum">370</span>.</p>
<p class="gatha1"> ‘‘Yo me ācariyo āsi, assaji nāma sāvako;</p>
<p class="gathalast">Yassaṃ disāyaṃ vasati, ussīsamhi karomahaṃ.</p>
<p class="hangnum"><a name="para371"></a><a name="para371_kn10"></a><span class="paranum">371</span>.</p>
<p class="gatha1"> ‘‘Mama kammaṃ saritvāna, gotamo sakyapuṅgavo;</p>
<p class="gathalast">Bhikkhusaṅghe nisīditvā, aggaṭṭhāne ṭhapesi maṃ.</p>
<p class="hangnum"><a name="para372"></a><a name="para372_kn10"></a><span class="paranum">372</span>.</p>
<p class="gatha1"> <span class="note">[imā dve gāthāyo syāmapotthake na santi]</span></p>
<p class="bodytext">Kilesā jhāpitā mayhaṃ, bhavā sabbe samūhatā.</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para373"></a><a name="para373_kn10"></a><span class="paranum">373</span>.</p>
<p class="gatha1"> ‘‘Svāgataṃ vata me āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ <span class="note">[imā dve gāthāro syāmapotthake na santi]</span>.</p>
<p class="hangnum"><a name="para374"></a><a name="para374_kn10"></a><span class="paranum">374</span>.</p>
<p class="gatha1"> ‘‘Paṭisambhidā <a name="V1.0029"></a> catasso <span class="note">[catasso ca (sī.)]</span>, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sāriputto thero imā gāthāyo</p>
<p class="bodytext">Abhāsitthāti.</p>
<p class="centered">Sāriputtattherassāpadānaṃ paṭhamaṃ.</p>
<p class="subhead">3-2. Mahāmoggallānattheraapadānaṃ</p>
<p class="hangnum"><a name="para375"></a><a name="para375_kn10"></a><span class="paranum">375</span>.</p>
<p class="gatha1"> ‘‘Anomadassī bhagavā, lokajeṭṭho narāsabho;</p>
<p class="gathalast">Vihāsi himavantamhi, devasaṅghapurakkhato.</p>
<p class="hangnum"><a name="para376"></a><a name="para376_kn10"></a><span class="paranum">376</span>.</p>
<p class="gatha1"> ‘‘Varuṇo nāma nāmena, nāgarājā ahaṃ tadā;</p>
<p class="gathalast">Kāmarūpī vikubbāmi, mahodadhinivāsahaṃ.</p>
<p class="hangnum"><a name="para377"></a><a name="para377_kn10"></a><span class="paranum">377</span>.</p>
<p class="gatha1"> ‘‘Saṅgaṇiyaṃ <a name="T1.0046"></a> gaṇaṃ hitvā, tūriyaṃ paṭṭhapesahaṃ;</p>
<p class="gathalast">Sambuddhaṃ parivāretvā, vādesuṃ accharā tadā.</p>
<p class="hangnum"><a name="para378"></a><a name="para378_kn10"></a><span class="paranum">378</span>.</p>
<p class="gatha1"> ‘‘Vajjamānesu <a name="M1.0035"></a> tūresu, devā tūrāni <span class="note">[turiyesu, devā turiyāni (sī. syā.)]</span> vajjayuṃ;</p>
<p class="gathalast">Ubhinnaṃ saddaṃ sutvāna, buddhopi sampabujjhatha.</p>
<p class="hangnum"><a name="para379"></a><a name="para379_kn10"></a><span class="paranum">379</span>.</p>
<p class="gatha1"> ‘‘Nimantetvāna sambuddhaṃ, sakaṃ bhavanupāgamiṃ;</p>
<p class="gathalast">Āsanaṃ paññapetvāna, kālamārocayiṃ ahaṃ.</p>
<p class="hangnum"><a name="para380"></a><a name="para380_kn10"></a><span class="paranum">380</span>.</p>
<p class="gatha1"> ‘‘Khīṇāsavasahassehi, parivuto lokanāyako;</p>
<p class="gathalast">Obhāsento disā sabbā, bhavanaṃ me upāgami.</p>
<p class="hangnum"><a name="para381"></a><a name="para381_kn10"></a><span class="paranum">381</span>.</p>
<p class="gatha1"> ‘‘Upaviṭṭhaṃ <a name="P1.0032"></a> mahāvīraṃ, devadevaṃ narāsabhaṃ;</p>
<p class="gathalast">Sabhikkhusaṅghaṃ tappesiṃ <span class="note">[santappesiṃ (syā.), tappemi (ka.)]</span>, annapānenahaṃ tadā.</p>
<p class="hangnum"><a name="para382"></a><a name="para382_kn10"></a><span class="paranum">382</span>.</p>
<p class="gatha1"> ‘‘Anumodi mahāvīro, sayambhū aggapuggalo;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para383"></a><a name="para383_kn10"></a><span class="paranum">383</span>.</p>
<p class="gatha1"> ‘‘‘Yo so <span class="note">[yaṃ so (ka.)]</span> saṅghaṃ apūjesi, buddhañca lokanāyakaṃ;</p>
<p class="gathalast">Tena cittappasādena, devalokaṃ gamissati.</p>
<p class="hangnum"><a name="para384"></a><a name="para384_kn10"></a><span class="paranum">384</span>.</p>
<p class="gatha1"> ‘‘‘Sattasattatikkhattuñca, devarajjaṃ karissati;</p>
<p class="gathalast">Pathabyā rajjaṃ aṭṭhasataṃ, vasudhaṃ āvasissati.</p>
<p class="hangnum"><a name="para385"></a><a name="para385_kn10"></a><span class="paranum">385</span>.</p>
<p class="gatha1"> ‘‘‘Pañcapaññāsakkhattuñca, cakkavattī bhavissati;</p>
<p class="gathalast">Bhogā asaṅkhiyā tassa, uppajjissanti tāvade.</p>
<p class="hangnum"><a name="para386"></a><a name="para386_kn10"></a><span class="paranum">386</span>.</p>
<p class="gatha1"> ‘‘‘Aparimeyye <a name="V1.0030"></a> ito kappe, okkākakulasambhavo;</p>
<p class="gathalast">Gotamo nāma gottena <span class="note">[nāmena (sī.)]</span>, satthā loke bhavissati.</p>
<p class="hangnum"><a name="para387"></a><a name="para387_kn10"></a><span class="paranum">387</span>.</p>
<p class="gatha1"> ‘‘‘Nirayā <a name="T1.0047"></a> so cavitvāna, manussataṃ gamissati;</p>
<p class="gathalast">Kolito nāma nāmena, brahmabandhu bhavissati.</p>
<p class="hangnum"><a name="para388"></a><a name="para388_kn10"></a><span class="paranum">388</span>.</p>
<p class="gatha1"> ‘‘‘So pacchā pabbajitvāna, kusalamūlena codito;</p>
<p class="gathalast">Gotamassa bhagavato, dutiyo hessati sāvako.</p>
<p class="hangnum"><a name="para389"></a><a name="para389_kn10"></a><span class="paranum">389</span>.</p>
<p class="gatha1"> ‘‘‘Āraddhavīriyo pahitatto, iddhiyā pāramiṃ gato;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para390"></a><a name="para390_kn10"></a><span class="paranum">390</span>.</p>
<p class="gatha1"> ‘‘Pāpamittopanissāya, kāmarāgavasaṃ gato;</p>
<p class="gathalast">Mātaraṃ pitarañcāpi, ghātayiṃ duṭṭhamānaso.</p>
<p class="hangnum"><a name="para391"></a><a name="para391_kn10"></a><span class="paranum">391</span>.</p>
<p class="gatha1"> ‘‘Yaṃ <a name="M1.0036"></a> yaṃ yonupapajjāmi, nirayaṃ atha mānusaṃ;</p>
<p class="gathalast">Pāpakammasamaṅgitā, bhinnasīso marāmahaṃ.</p>
<p class="hangnum"><a name="para392"></a><a name="para392_kn10"></a><span class="paranum">392</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Idhāpi ediso mayhaṃ, maraṇakāle bhavissati.</p>
<p class="hangnum"><a name="para393"></a><a name="para393_kn10"></a><span class="paranum">393</span>.</p>
<p class="gatha1"> ‘‘Pavivekamanuyutto, samādhibhāvanārato;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para394"></a><a name="para394_kn10"></a><span class="paranum">394</span>.</p>
<p class="gatha1"> ‘‘Dharaṇimpi sugambhīraṃ, bahalaṃ duppadhaṃsiyaṃ;</p>
<p class="gathalast">Vāmaṅguṭṭhena khobheyyaṃ, iddhiyā pāramiṃ gato.</p>
<p class="hangnum"><a name="para395"></a><a name="para395_kn10"></a><span class="paranum">395</span>.</p>
<p class="gatha1"> ‘‘Asmimānaṃ na passāmi, māno mayhaṃ na vijjati;</p>
<p class="gathalast">Sāmaṇere upādāya, garucittaṃ karomahaṃ.</p>
<p class="hangnum"><a name="para396"></a><a name="para396_kn10"></a><span class="paranum">396</span>.</p>
<p class="gatha1"> ‘‘Aparimeyye ito kappe, yaṃ kammamabhinīhariṃ;</p>
<p class="gathalast">Tāhaṃ bhūmimanuppatto, pattomhi āsavakkhayaṃ.</p>
<p class="hangnum"><a name="para397"></a><a name="para397_kn10"></a><span class="paranum">397</span>.</p>
<p class="gatha1"> ‘‘Paṭisambhidā <a name="T1.0048"></a><a name="P1.0033"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mahāmoggallāno thero imā gāthāyo abhāsitthāti.</p>
<p class="centered">Mahāmoggallānattherassāpadānaṃ dutiyaṃ.</p>
<p class="subhead">3-3. Mahākassapattheraapadānaṃ</p>
<p class="hangnum"><a name="para398"></a><a name="para398_kn10"></a><span class="paranum">398</span>.</p>
<p class="gatha1"> ‘‘Padumuttarassa <a name="V1.0031"></a> bhagavato, lokajeṭṭhassa tādino;</p>
<p class="gathalast">Nibbute lokanāthamhi, pūjaṃ kubbanti satthuno.</p>
<p class="hangnum"><a name="para399"></a><a name="para399_kn10"></a><span class="paranum">399</span>.</p>
<p class="gatha1"> ‘‘Udaggacittā janatā, āmoditapamoditā;</p>
<p class="gathalast">Tesu saṃvegajātesu, pīti me udapajjatha.</p>
<p class="hangnum"><a name="para400"></a><a name="para400_kn10"></a><span class="paranum">400</span>.</p>
<p class="gatha1"> ‘‘Ñātimitte samānetvā, idaṃ vacanamabraviṃ;</p>
<p class="gathalast">Parinibbuto mahāvīro, handa pūjaṃ karomase.</p>
<p class="hangnum"><a name="para401"></a><a name="para401_kn10"></a><span class="paranum">401</span>.</p>
<p class="gatha1"> ‘‘Sādhūti te paṭissutvā, bhiyyo hāsaṃ janiṃsu me;</p>
<p class="gathalast">Buddhasmiṃ lokanāthamhi, kāhāma puññasañcayaṃ.</p>
<p class="hangnum"><a name="para402"></a><a name="para402_kn10"></a><span class="paranum">402</span>.</p>
<p class="gatha1"> ‘‘Agghiyaṃ <a name="M1.0037"></a> sukataṃ katvā, satahatthasamuggataṃ;</p>
<p class="gathalast">Diyaḍḍhahatthapatthaṭaṃ, vimānaṃ nabhamuggataṃ.</p>
<p class="hangnum"><a name="para403"></a><a name="para403_kn10"></a><span class="paranum">403</span>.</p>
<p class="gatha1"> ‘‘Katvāna hammiyaṃ tattha, tālapantīhi cittitaṃ;</p>
<p class="gathalast">Sakaṃ cittaṃ pasādetvā, cetiyaṃ pūjayuttamaṃ.</p>
<p class="hangnum"><a name="para404"></a><a name="para404_kn10"></a><span class="paranum">404</span>.</p>
<p class="gatha1"> ‘‘Aggikkhandhova <a name="T1.0049"></a> jalito, kiṃsuko iva <span class="note">[sālarājāva (sī.)]</span> phullito;</p>
<p class="gathalast">Indalaṭṭhīva ākāse, obhāseti catuddisā.</p>
<p class="hangnum"><a name="para405"></a><a name="para405_kn10"></a><span class="paranum">405</span>.</p>
<p class="gatha1"> ‘‘Tattha cittaṃ pasādetvā, katvāna kusalaṃ bahuṃ;</p>
<p class="gathalast">Pubbakammaṃ saritvāna, tidasaṃ upapajjahaṃ.</p>
<p class="hangnum"><a name="para406"></a><a name="para406_kn10"></a><span class="paranum">406</span>.</p>
<p class="gatha1"> ‘‘Sahassayuttaṃ <a name="P1.0034"></a> hayavāhiṃ, dibbayānamadhiṭṭhito;</p>
<p class="gathalast">Ubbiddhaṃ bhavanaṃ mayhaṃ, sattabhūmaṃ samuggataṃ.</p>
<p class="hangnum"><a name="para407"></a><a name="para407_kn10"></a><span class="paranum">407</span>.</p>
<p class="gatha1"> ‘‘Kūṭāgārasahassāni, sabbasoṇṇamayā ahuṃ;</p>
<p class="gathalast">Jalanti sakatejena, disā sabbā pabhāsayaṃ.</p>
<p class="hangnum"><a name="para408"></a><a name="para408_kn10"></a><span class="paranum">408</span>.</p>
<p class="gatha1"> ‘‘Santi aññepi niyyūhā, lohitaṅgamayā tadā;</p>
<p class="gathalast">Tepi jotanti ābhāya, samantā caturo disā.</p>
<p class="hangnum"><a name="para409"></a><a name="para409_kn10"></a><span class="paranum">409</span>.</p>
<p class="gatha1"> ‘‘Puññakammābhinibbattā, kūṭāgārā sunimmitā;</p>
<p class="gathalast">Maṇimayāpi jotanti, disā dasa <span class="note">[disodisaṃ (syā.)]</span> samantato.</p>
<p class="hangnum"><a name="para410"></a><a name="para410_kn10"></a><span class="paranum">410</span>.</p>
<p class="gatha1"> ‘‘Tesaṃ ujjotamānānaṃ, obhāso vipulo ahu;</p>
<p class="gathalast">Sabbe deve abhibhomi, puññakammassidaṃ phalaṃ.</p>
<p class="hangnum"><a name="para411"></a><a name="para411_kn10"></a><span class="paranum">411</span>.</p>
<p class="gatha1"> ‘‘Saṭṭhikappasahassamhi<a name="V1.0032"></a>, ubbiddho nāma khattiyo;</p>
<p class="gathalast">Cāturanto vijitāvī, pathaviṃ āvasiṃ ahaṃ.</p>
<p class="hangnum"><a name="para412"></a><a name="para412_kn10"></a><span class="paranum">412</span>.</p>
<p class="gatha1"> ‘‘Tatheva bhaddake kappe, tiṃsakkhattuṃ ahosahaṃ;</p>
<p class="gathalast">Sakakammābhiraddhomhi, cakkavattī mahabbalo.</p>
<p class="hangnum"><a name="para413"></a><a name="para413_kn10"></a><span class="paranum">413</span>.</p>
<p class="gatha1"> ‘‘Sattaratanasampanno, catudīpamhi issaro;</p>
<p class="gathalast">Tatthāpi bhavanaṃ mayhaṃ, indalaṭṭhīva uggataṃ.</p>
<p class="hangnum"><a name="para414"></a><a name="para414_kn10"></a><span class="paranum">414</span>.</p>
<p class="gatha1"> ‘‘Āyāmato <a name="T1.0050"></a><a name="M1.0038"></a> catubbīsaṃ, vitthārena ca dvādasa;</p>
<p class="gathalast">Rammaṇaṃ <span class="note">[rammakaṃ (sī. syā.)]</span> nāma nagaraṃ, daḷhapākāratoraṇaṃ.</p>
<p class="hangnum"><a name="para415"></a><a name="para415_kn10"></a><span class="paranum">415</span>.</p>
<p class="gatha1"> ‘‘Āyāmato pañcasataṃ, vitthārena tadaḍḍhakaṃ;</p>
<p class="gathalast">Ākiṇṇaṃ janakāyehi, tidasānaṃ puraṃ viya.</p>
<p class="hangnum"><a name="para416"></a><a name="para416_kn10"></a><span class="paranum">416</span>.</p>
<p class="gatha1"> ‘‘Yathā sūcighare sūcī, pakkhittā paṇṇavīsati;</p>
<p class="gathalast">Aññamaññaṃ paghaṭṭenti, ākiṇṇaṃ hoti laṅkataṃ <span class="note">[taṃ tadā (sī.), satatā (syā.), saṅkaraṃ (?)]</span>.</p>
<p class="hangnum"><a name="para417"></a><a name="para417_kn10"></a><span class="paranum">417</span>.</p>
<p class="gatha1"> ‘‘Evampi nagaraṃ mayhaṃ, hatthissarathasaṃkulaṃ;</p>
<p class="gathalast">Manussehi sadākiṇṇaṃ, rammaṇaṃ nagaruttamaṃ.</p>
<p class="hangnum"><a name="para418"></a><a name="para418_kn10"></a><span class="paranum">418</span>.</p>
<p class="gatha1"> ‘‘Tattha bhutvā pivitvā ca, puna devattanaṃ gato <span class="note">[punapi devataṅgato (ka.)]</span>.</p>
<p class="gathalast">Bhave pacchimake mayhaṃ, ahosi kulasampadā.</p>
<p class="hangnum"><a name="para419"></a><a name="para419_kn10"></a><span class="paranum">419</span>.</p>
<p class="gatha1"> ‘‘Brāhmaññakulasambhūto<a name="P1.0035"></a>, mahāratanasañcayo;</p>
<p class="gathalast">Asītikoṭiyo hitvā, hiraññassāpi pabbajiṃ.</p>
<p class="hangnum"><a name="para420"></a><a name="para420_kn10"></a><span class="paranum">420</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mahākassapo thero imā gāthāyo abhāsitthāti.</p>
<p class="centered">Mahākassapattherassāpadānaṃ tatiyaṃ.</p>
<p class="subhead">3-4. Anuruddhattheraapadānaṃ</p>
<p class="hangnum"><a name="para421"></a><a name="para421_kn10"></a><span class="paranum">421</span>.</p>
<p class="gatha1"> ‘‘Sumedhaṃ <a name="T1.0051"></a> bhagavantāhaṃ, lokajeṭṭhaṃ narāsabhaṃ;</p>
<p class="gathalast">Vūpakaṭṭhaṃ viharantaṃ, addasaṃ lokanāyakaṃ.</p>
<p class="hangnum"><a name="para422"></a><a name="para422_kn10"></a><span class="paranum">422</span>.</p>
<p class="gatha1"> ‘‘Upagantvāna sambuddhaṃ, sumedhaṃ lokanāyakaṃ;</p>
<p class="gathalast">Añjaliṃ paggahetvāna, buddhaseṭṭhamayācahaṃ.</p>
<p class="hangnum"><a name="para423"></a><a name="para423_kn10"></a><span class="paranum">423</span>.</p>
<p class="gatha1"> ‘‘Anukampa <a name="V1.0033"></a> mahāvīra, lokajeṭṭha narāsabha;</p>
<p class="gathalast">Padīpaṃ te padassāmi, rukkhamūlamhi jhāyato.</p>
<p class="hangnum"><a name="para424"></a><a name="para424_kn10"></a><span class="paranum">424</span>.</p>
<p class="gatha1"> ‘‘Adhivāsesi so dhīro, sayambhū vadataṃ varo;</p>
<p class="gathalast">Dumesu vinivijjhitvā, yantaṃ yojiyahaṃ tadā.</p>
<p class="hangnum"><a name="para425"></a><a name="para425_kn10"></a><span class="paranum">425</span>.</p>
<p class="gatha1"> ‘‘Sahassavaṭṭiṃ <a name="M1.0039"></a> pādāsiṃ, buddhassa lokabandhuno;</p>
<p class="gathalast">Sattāhaṃ pajjalitvāna, dīpā vūpasamiṃsu me.</p>
<p class="hangnum"><a name="para426"></a><a name="para426_kn10"></a><span class="paranum">426</span>.</p>
<p class="gatha1"> ‘‘Tena cittappasādena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, vimānamupapajjahaṃ.</p>
<p class="hangnum"><a name="para427"></a><a name="para427_kn10"></a><span class="paranum">427</span>.</p>
<p class="gatha1"> ‘‘Upapannassa devattaṃ, byamhaṃ āsi sunimmitaṃ;</p>
<p class="gathalast">Samantato pajjalati, dīpadānassidaṃ phalaṃ.</p>
<p class="hangnum"><a name="para428"></a><a name="para428_kn10"></a><span class="paranum">428</span>.</p>
<p class="gatha1"> ‘‘Samantā <a name="P1.0036"></a> yojanasataṃ, virocesimahaṃ tadā;</p>
<p class="gathalast">Sabbe deve abhibhomi, dīpadānassidaṃ phalaṃ.</p>
<p class="hangnum"><a name="para429"></a><a name="para429_kn10"></a><span class="paranum">429</span>.</p>
<p class="gatha1"> ‘‘Tiṃsakappāni <a name="T1.0052"></a> devindo, devarajjamakārayiṃ;</p>
<p class="gathalast">Na maṃ kecītimaññanti, dīpadānassidaṃ phalaṃ.</p>
<p class="hangnum"><a name="para430"></a><a name="para430_kn10"></a><span class="paranum">430</span>.</p>
<p class="gatha1"> ‘‘Aṭṭhavīsatikkhattuñca, cakkavattī ahosahaṃ;</p>
<p class="gathalast">Divā rattiñca passāmi, samantā yojanaṃ tadā.</p>
<p class="hangnum"><a name="para431"></a><a name="para431_kn10"></a><span class="paranum">431</span>.</p>
<p class="gatha1"> ‘‘Sahassalokaṃ ñāṇena, passāmi satthu sāsane;</p>
<p class="gathalast">Dibbacakkhumanuppatto, dīpadānassidaṃ phalaṃ.</p>
<p class="hangnum"><a name="para432"></a><a name="para432_kn10"></a><span class="paranum">432</span>.</p>
<p class="gatha1"> ‘‘Sumedho nāma sambuddho, tiṃsakappasahassito;</p>
<p class="gathalast">Tassa dīpo mayā dinno, vippasannena cetasā.</p>
<p class="hangnum"><a name="para433"></a><a name="para433_kn10"></a><span class="paranum">433</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā anuruddho thero imā gāthāyo abhāsitthāti.</p>
<p class="centered">Anuruddhattherassāpadānaṃ catutthaṃ.</p>
<p class="subhead">3-5. Puṇṇamantāṇiputtattheraapadānaṃ</p>
<p class="hangnum"><a name="para434"></a><a name="para434_kn10"></a><span class="paranum">434</span>.</p>
<p class="gatha1"> ‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Purakkhatomhi sissehi, upagacchiṃ naruttamaṃ.</p>
<p class="hangnum"><a name="para435"></a><a name="para435_kn10"></a><span class="paranum">435</span>.</p>
<p class="gatha1"> ‘‘Padumuttaro <a name="V1.0034"></a> lokavidū, āhutīnaṃ paṭiggaho;</p>
<p class="gathalast">Mama kammaṃ pakittesi, saṅkhittena mahāmuni.</p>
<p class="hangnum"><a name="para436"></a><a name="para436_kn10"></a><span class="paranum">436</span>.</p>
<p class="gatha1"> ‘‘Tāhaṃ <a name="M1.0040"></a> dhammaṃ suṇitvāna, abhivādetvāna satthuno;</p>
<p class="gathalast">Añjaliṃ paggahetvāna, pakkamiṃ <span class="note">[pakkāmiṃ (sī. syā.)]</span> dakkhiṇāmukho.</p>
<p class="hangnum"><a name="para437"></a><a name="para437_kn10"></a><span class="paranum">437</span>.</p>
<p class="gatha1"> ‘‘Saṅkhittena <a name="T1.0053"></a> suṇitvāna, vitthārena abhāsayiṃ <span class="note">[adesayiṃ (sī. syā.)]</span>;</p>
<p class="gatha2">Sabbe sissā attamanā, sutvāna mama bhāsato;</p>
<p class="gathalast">Sakaṃ diṭṭhiṃ vinodetvā, buddhe cittaṃ pasādayuṃ.</p>
<p class="hangnum"><a name="para438"></a><a name="para438_kn10"></a><span class="paranum">438</span>.</p>
<p class="gatha1"> ‘‘Saṅkhittenapi desemi, vitthārena tathevahaṃ <span class="note">[desesiṃ vitthārenapi bhāsayiṃ (ka.)]</span>;</p>
<p class="gatha2">Abhidhammanayaññūhaṃ<a name="P1.0037"></a>, kathāvatthuvisuddhiyā;</p>
<p class="gathalast">Sabbesaṃ viññāpetvāna, viharāmi anāsavo.</p>
<p class="hangnum"><a name="para439"></a><a name="para439_kn10"></a><span class="paranum">439</span>.</p>
<p class="gatha1"> ‘‘Ito pañcasate kappe, caturo suppakāsakā;</p>
<p class="gathalast">Sattaratanasampannā, catudīpamhi issarā.</p>
<p class="hangnum"><a name="para440"></a><a name="para440_kn10"></a><span class="paranum">440</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā puṇṇo mantāṇiputto thero imā gāthāyo abhāsitthāti.</p>
<p class="centered">Puṇṇamantāṇiputtattherassāpadānaṃ pañcamaṃ.</p>
<p class="subhead">3-6. Upālittheraapadānaṃ</p>
<p class="hangnum"><a name="para441"></a><a name="para441_kn10"></a><span class="paranum">441</span>.</p>
<p class="gatha1"> ‘‘Nagare haṃsavatiyā, sujāto nāma brāhmaṇo;</p>
<p class="gathalast">Asītikoṭinicayo, pahūtadhanadhaññavā.</p>
<p class="hangnum"><a name="para442"></a><a name="para442_kn10"></a><span class="paranum">442</span>.</p>
<p class="gatha1"> ‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Lakkhaṇe itihāse ca, sadhamme pāramiṃ gato.</p>
<p class="hangnum"><a name="para443"></a><a name="para443_kn10"></a><span class="paranum">443</span>.</p>
<p class="gatha1"> ‘‘Paribbājā <a name="T1.0054"></a> ekasikhā <span class="note">[ekabhikkhā (ka.)]</span>, gotamā</p>
<p class="bodytext">Buddhasāvakā <span class="note">[sabbatthapi evameva dissati]</span>.</p>
<p class="gathalast">Carakā tāpasā ceva, caranti mahiyā tadā.</p>
<p class="hangnum"><a name="para444"></a><a name="para444_kn10"></a><span class="paranum">444</span>.</p>
<p class="gatha1"> ‘‘Tepi maṃ parivārenti, brāhmaṇo vissuto iti;</p>
<p class="gathalast">Bahujjano maṃ pūjeti, nāhaṃ pūjemi kiñcanaṃ.</p>
<p class="hangnum"><a name="para445"></a><a name="para445_kn10"></a><span class="paranum">445</span>.</p>
<p class="gatha1"> ‘‘Pūjārahaṃ <a name="M1.0041"></a> na passāmi, mānatthaddho ahaṃ tadā;</p>
<p class="gathalast">Buddhoti vacanaṃ natthi, tāva nuppajjate jino.</p>
<p class="hangnum"><a name="para446"></a><a name="para446_kn10"></a><span class="paranum">446</span>.</p>
<p class="gatha1"> ‘‘Accayena <a name="V1.0035"></a> ahorattaṃ, padumuttaranāmako <span class="note">[nāyako (sī. syā.)]</span>;</p>
<p class="gathalast">Sabbaṃ tamaṃ vinodetvā, loke uppajji cakkhumā.</p>
<p class="hangnum"><a name="para447"></a><a name="para447_kn10"></a><span class="paranum">447</span>.</p>
<p class="gatha1"> ‘‘Vitthārike bāhujaññe, puthubhūte ca sāsane;</p>
<p class="gathalast">Upāgami tadā buddho, nagaraṃ haṃsasavhayaṃ.</p>
<p class="hangnum"><a name="para448"></a><a name="para448_kn10"></a><span class="paranum">448</span>.</p>
<p class="gatha1"> ‘‘Pitu atthāya <a name="P1.0038"></a> so buddho, dhammaṃ desesi cakkhumā;</p>
<p class="gathalast">Tena kālena parisā, samantā yojanaṃ tadā.</p>
<p class="hangnum"><a name="para449"></a><a name="para449_kn10"></a><span class="paranum">449</span>.</p>
<p class="gatha1"> ‘‘Sammato manujānaṃ so, sunando nāma tāpaso;</p>
<p class="gathalast">Yāvatā buddhaparisā, pupphehacchādayī tadā.</p>
<p class="hangnum"><a name="para450"></a><a name="para450_kn10"></a><span class="paranum">450</span>.</p>
<p class="gatha1"> ‘‘Catusaccaṃ pakāsente, seṭṭhe ca <span class="note">[heṭṭhā ca (ka.)]</span> pupphamaṇḍape;</p>
<p class="gathalast">Koṭisatasahassānaṃ, dhammābhisamayo ahu.</p>
<p class="hangnum"><a name="para451"></a><a name="para451_kn10"></a><span class="paranum">451</span>.</p>
<p class="gatha1"> ‘‘Sattarattindivaṃ buddho, vassetvā dhammavuṭṭhiyo;</p>
<p class="gathalast">Aṭṭhame divase patte, sunandaṃ kittayī jino.</p>
<p class="hangnum"><a name="para452"></a><a name="para452_kn10"></a><span class="paranum">452</span>.</p>
<p class="gatha1"> ‘‘Devaloke manusse vā, saṃsaranto ayaṃ bhave;</p>
<p class="gathalast">Sabbesaṃ pavaro hutvā, bhavesu saṃsarissati.</p>
<p class="hangnum"><a name="para453"></a><a name="para453_kn10"></a><span class="paranum">453</span>.</p>
<p class="gatha1"> ‘‘Kappasatasahassamhi<a name="T1.0055"></a>, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para454"></a><a name="para454_kn10"></a><span class="paranum">454</span>.</p>
<p class="gatha1"> ‘‘Tassa dhammesu dāyādo, oraso dhammanimmito;</p>
<p class="gathalast">Mantāṇiputto puṇṇoti, hessati satthu sāvako.</p>
<p class="hangnum"><a name="para455"></a><a name="para455_kn10"></a><span class="paranum">455</span>.</p>
<p class="gatha1"> ‘‘Evaṃ kittayi sambuddho, sunandaṃ tāpasaṃ tadā;</p>
<p class="gathalast">Hāsayanto janaṃ sabbaṃ, dassayanto sakaṃ balaṃ.</p>
<p class="hangnum"><a name="para456"></a><a name="para456_kn10"></a><span class="paranum">456</span>.</p>
<p class="gatha1"> ‘‘Katañjalī namassanti, sunandaṃ tāpasaṃ janā;</p>
<p class="gathalast">Buddhe kāraṃ karitvāna, sodhesi gatimattano.</p>
<p class="hangnum"><a name="para457"></a><a name="para457_kn10"></a><span class="paranum">457</span>.</p>
<p class="gatha1"> ‘‘Tattha me ahu saṅkappo, sutvāna munino vacaṃ;</p>
<p class="gathalast">Ahampi kāraṃ kassāmi, yathā passāmi gotamaṃ.</p>
<p class="hangnum"><a name="para458"></a><a name="para458_kn10"></a><span class="paranum">458</span>.</p>
<p class="gatha1"> ‘‘Evāhaṃ <a name="M1.0042"></a> cintayitvāna, kiriyaṃ cintayiṃ mama;</p>
<p class="gathalast">Kyāhaṃ kammaṃ ācarāmi, puññakkhette anuttare.</p>
<p class="hangnum"><a name="para459"></a><a name="para459_kn10"></a><span class="paranum">459</span>.</p>
<p class="gatha1"> ‘‘Ayañca pāṭhiko bhikkhu, sabbapāṭhissa sāsane;</p>
<p class="gathalast">Vinaye agganikkhitto, taṃ ṭhānaṃ patthaye ahaṃ.</p>
<p class="hangnum"><a name="para460"></a><a name="para460_kn10"></a><span class="paranum">460</span>.</p>
<p class="gatha1"> ‘‘Idaṃ <a name="V1.0036"></a> me amitaṃ bhogaṃ, akkhobhaṃ sāgarūpamaṃ;</p>
<p class="gathalast">Tena bhogena buddhassa, ārāmaṃ māpaye ahaṃ.</p>
<p class="hangnum"><a name="para461"></a><a name="para461_kn10"></a><span class="paranum">461</span>.</p>
<p class="gatha1"> ‘‘Sobhanaṃ nāma ārāmaṃ, nagarassa puratthato;</p>
<p class="gathalast">Kiṇitvā <span class="note">[kītvā (sī.), kitvā (ka.)]</span> satasahassena, saṅghārāmaṃ amāpayiṃ.</p>
<p class="hangnum"><a name="para462"></a><a name="para462_kn10"></a><span class="paranum">462</span>.</p>
<p class="gatha1"> ‘‘Kūṭāgāre <a name="P1.0039"></a> ca pāsāde, maṇḍape hammiye guhā;</p>
<p class="gathalast">Caṅkame sukate katvā, saṅghārāmaṃ amāpayiṃ.</p>
<p class="hangnum"><a name="para463"></a><a name="para463_kn10"></a><span class="paranum">463</span>.</p>
<p class="gatha1"> ‘‘Jantāgharaṃ <a name="T1.0056"></a> aggisālaṃ, atho udakamāḷakaṃ;</p>
<p class="gathalast">Nhānagharaṃ māpayitvā, bhikkhusaṅghassadāsahaṃ.</p>
<p class="hangnum"><a name="para464"></a><a name="para464_kn10"></a><span class="paranum">464</span>.</p>
<p class="gatha1"> ‘‘Āsandiyo pīṭhake ca, paribhoge ca bhājane;</p>
<p class="gathalast">Ārāmikañca bhesajjaṃ, sabbametaṃ adāsahaṃ.</p>
<p class="hangnum"><a name="para465"></a><a name="para465_kn10"></a><span class="paranum">465</span>.</p>
<p class="gatha1"> ‘‘Ārakkhaṃ paṭṭhapetvāna, pākāraṃ kārayiṃ daḷhaṃ;</p>
<p class="gathalast">Mā naṃ koci viheṭhesi, santacittāna tādinaṃ.</p>
<p class="hangnum"><a name="para466"></a><a name="para466_kn10"></a><span class="paranum">466</span>.</p>
<p class="gatha1"> ‘‘Satasahassenāvāsaṃ <span class="note">[āvāsaṃ satasahassena (sī.), āvāse satasahasse (syā.)]</span>, saṅghārāme amāpayiṃ;</p>
<p class="gathalast">Vepullaṃ taṃ māpayitvā <span class="note">[vepullataṃ pāpayitvā (sī.)]</span>, sambuddhaṃ upanāmayiṃ.</p>
<p class="hangnum"><a name="para467"></a><a name="para467_kn10"></a><span class="paranum">467</span>.</p>
<p class="gatha1"> ‘‘Niṭṭhāpito mayārāmo, sampaṭiccha tuvaṃ muni;</p>
<p class="gathalast">Niyyādessāmi taṃ vīra <span class="note">[te vīra (sī.), taṃ dhīra (syā.)]</span>, adhivāsehi cakkhuma.</p>
<p class="hangnum"><a name="para468"></a><a name="para468_kn10"></a><span class="paranum">468</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mama saṅkappamaññāya, adhivāsesi nāyako.</p>
<p class="hangnum"><a name="para469"></a><a name="para469_kn10"></a><span class="paranum">469</span>.</p>
<p class="gatha1"> ‘‘Adhivāsanamaññāya, sabbaññussa mahesino;</p>
<p class="gathalast">Bhojanaṃ paṭiyādetvā, kālamārocayiṃ ahaṃ.</p>
<p class="hangnum"><a name="para470"></a><a name="para470_kn10"></a><span class="paranum">470</span>.</p>
<p class="gatha1"> ‘‘Ārocitamhi kālamhi, padumuttaranāyako;</p>
<p class="gathalast">Khīṇāsavasahassehi, ārāmaṃ me upāgami.</p>
<p class="hangnum"><a name="para471"></a><a name="para471_kn10"></a><span class="paranum">471</span>.</p>
<p class="gatha1"> ‘‘Nisinnaṃ <a name="M1.0043"></a> kālamaññāya, annapānena tappayiṃ;</p>
<p class="gathalast">Bhuttāviṃ kālamaññāya, idaṃ vacanamabraviṃ.</p>
<p class="hangnum"><a name="para472"></a><a name="para472_kn10"></a><span class="paranum">472</span>.</p>
<p class="gatha1"> ‘‘Kīto satasahassena, tattakeneva kārito;</p>
<p class="gathalast">Sobhano nāma ārāmo, sampaṭiccha tuvaṃ muni.</p>
<p class="hangnum"><a name="para473"></a><a name="para473_kn10"></a><span class="paranum">473</span>.</p>
<p class="gatha1"> ‘‘Iminārāmadānena<a name="T1.0057"></a>, cetanāpaṇidhīhi ca;</p>
<p class="gathalast">Bhave nibbattamānohaṃ, labhāmi mama patthitaṃ.</p>
<p class="hangnum"><a name="para474"></a><a name="para474_kn10"></a><span class="paranum">474</span>.</p>
<p class="gatha1"> ‘‘Paṭiggahetvā <a name="V1.0037"></a> sambuddho, saṅghārāmaṃ sumāpitaṃ;</p>
<p class="gathalast">Bhikkhusaṅghe nisīditvā, idaṃ vacanamabravi.</p>
<p class="hangnum"><a name="para475"></a><a name="para475_kn10"></a><span class="paranum">475</span>.</p>
<p class="gatha1"> ‘‘Yo so buddhassa pādāsi, saṅghārāmaṃ sumāpitaṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para476"></a><a name="para476_kn10"></a><span class="paranum">476</span>.</p>
<p class="gatha1"> ‘‘Hatthī <a name="P1.0040"></a> assā rathā pattī, senā ca caturaṅginī;</p>
<p class="gathalast">Parivāressantimaṃ niccaṃ, saṅghārāmassidaṃ phalaṃ.</p>
<p class="hangnum"><a name="para477"></a><a name="para477_kn10"></a><span class="paranum">477</span>.</p>
<p class="gatha1"> ‘‘Saṭṭhi tūrasahassāni <span class="note">[turiyasahassāni (sī. syā.)]</span>, bheriyo samalaṅkatā;</p>
<p class="gathalast">Parivāressantimaṃ niccaṃ, saṅghārāmassidaṃ phalaṃ.</p>
<p class="hangnum"><a name="para478"></a><a name="para478_kn10"></a><span class="paranum">478</span>.</p>
<p class="gatha1"> ‘‘Chaḷasītisahassāni, nāriyo samalaṅkatā;</p>
<p class="gathalast">Vicittavatthābharaṇā, āmuttamaṇikuṇḍalā.</p>
<p class="hangnum"><a name="para479"></a><a name="para479_kn10"></a><span class="paranum">479</span>.</p>
<p class="gatha1"> ‘‘Aḷārapamhā hasulā, susaññā tanumajjhimā;</p>
<p class="gathalast">Parivāressantimaṃ niccaṃ, saṅghārāmassidaṃ phalaṃ.</p>
<p class="hangnum"><a name="para480"></a><a name="para480_kn10"></a><span class="paranum">480</span>.</p>
<p class="gatha1"> ‘‘Tiṃsakappasahassāni, devaloke ramissati;</p>
<p class="gathalast">Sahassakkhattuṃ devindo, devarajjaṃ karissati.</p>
<p class="hangnum"><a name="para481"></a><a name="para481_kn10"></a><span class="paranum">481</span>.</p>
<p class="gatha1"> ‘‘Devarājena pattabbaṃ, sabbaṃ paṭilabhissati;</p>
<p class="gathalast">Anūnabhogo hutvāna, devarajjaṃ karissati.</p>
<p class="hangnum"><a name="para482"></a><a name="para482_kn10"></a><span class="paranum">482</span>.</p>
<p class="gatha1"> ‘‘Sahassakkhattuṃ cakkavattī, rājā raṭṭhe bhavissati;</p>
<p class="gathalast">Pathabyā rajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para483"></a><a name="para483_kn10"></a><span class="paranum">483</span>.</p>
<p class="gatha1"> ‘‘Kappasatasahassamhi<a name="T1.0058"></a>, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para484"></a><a name="para484_kn10"></a><span class="paranum">484</span>.</p>
<p class="gatha1"> ‘‘Tassa <a name="M1.0044"></a> dhammesu dāyādo, oraso dhammanimmito;</p>
<p class="gathalast">Upāli nāma nāmena, hessati satthu sāvako.</p>
<p class="hangnum"><a name="para485"></a><a name="para485_kn10"></a><span class="paranum">485</span>.</p>
<p class="gatha1"> ‘‘Vinaye pāramiṃ patvā, ṭhānāṭhāne ca kovido;</p>
<p class="gathalast">Jinasāsanaṃ dhārento, viharissatināsavo.</p>
<p class="hangnum"><a name="para486"></a><a name="para486_kn10"></a><span class="paranum">486</span>.</p>
<p class="gatha1"> ‘‘Sabbametaṃ abhiññāya, gotamo sakyapuṅgavo;</p>
<p class="gathalast">Bhikkhusaṅghe nisīditvā, etadagge ṭhapessati.</p>
<p class="hangnum"><a name="para487"></a><a name="para487_kn10"></a><span class="paranum">487</span>.</p>
<p class="gatha1"> ‘‘Aparimeyyupādāya, patthemi tava sāsanaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para488"></a><a name="para488_kn10"></a><span class="paranum">488</span>.</p>
<p class="gatha1"> ‘‘Yathā <a name="V1.0038"></a> sūlāvuto poso, rājadaṇḍena tajjito;</p>
<p class="gathalast">Sūle sātaṃ avindanto, parimuttiṃva icchati.</p>
<p class="hangnum"><a name="para489"></a><a name="para489_kn10"></a><span class="paranum">489</span>.</p>
<p class="gatha1"> ‘‘Tathevāhaṃ <a name="T1.0059"></a> mahāvīra, bhavadaṇḍena tajjito;</p>
<p class="gathalast">Kammasūlāvuto santo, pipāsāvedanaṭṭito.</p>
<p class="hangnum"><a name="para490"></a><a name="para490_kn10"></a><span class="paranum">490</span>.</p>
<p class="gatha1"> ‘‘Bhave sātaṃ na vindāmi, ḍayhanto tīhi aggibhi;</p>
<p class="gathalast">Parimuttiṃ gavesāmi, yathāpi rājadaṇḍito.</p>
<p class="hangnum"><a name="para491"></a><a name="para491_kn10"></a><span class="paranum">491</span>.</p>
<p class="gatha1"> ‘‘Yathā <a name="P1.0041"></a> visādo puriso, visena paripīḷito;</p>
<p class="gathalast">Agadaṃ so gaveseyya, visaghātāyupālanaṃ <span class="note">[visaghātāyupāyanaṃ (syā. ka.)]</span>.</p>
<p class="hangnum"><a name="para492"></a><a name="para492_kn10"></a><span class="paranum">492</span>.</p>
<p class="gatha1"> ‘‘Gavesamāno passeyya, agadaṃ visaghātakaṃ;</p>
<p class="gathalast">Taṃ pivitvā sukhī assa, visamhā parimuttiyā.</p>
<p class="hangnum"><a name="para493"></a><a name="para493_kn10"></a><span class="paranum">493</span>.</p>
<p class="gatha1"> ‘‘Tathevāhaṃ mahāvīra, yathā visahato naro;</p>
<p class="gathalast">Sampīḷito avijjāya, saddhammāgadamesahaṃ.</p>
<p class="hangnum"><a name="para494"></a><a name="para494_kn10"></a><span class="paranum">494</span>.</p>
<p class="gatha1"> ‘‘Dhammāgadaṃ gavesanto, addakkhiṃ sakyasāsanaṃ;</p>
<p class="gathalast">Aggaṃ sabbosadhānaṃ taṃ, sabbasallavinodanaṃ.</p>
<p class="hangnum"><a name="para495"></a><a name="para495_kn10"></a><span class="paranum">495</span>.</p>
<p class="gatha1"> ‘‘Dhammosadhaṃ pivitvāna, visaṃ sabbaṃ samūhaniṃ;</p>
<p class="gathalast">Ajarāmaraṃ sītibhāvaṃ, nibbānaṃ phassayiṃ ahaṃ.</p>
<p class="hangnum"><a name="para496"></a><a name="para496_kn10"></a><span class="paranum">496</span>.</p>
<p class="gatha1"> ‘‘Yathā bhūtaṭṭito poso, bhūtaggāhena pīḷito;</p>
<p class="gathalast">Bhūtavejjaṃ gaveseyya, bhūtasmā parimuttiyā.</p>
<p class="hangnum"><a name="para497"></a><a name="para497_kn10"></a><span class="paranum">497</span>.</p>
<p class="gatha1"> ‘‘Gavesamāno <a name="M1.0045"></a> passeyya, bhūtavijjāsu kovidaṃ;</p>
<p class="gathalast">Tassa so vihane bhūtaṃ, samūlañca vināsaye.</p>
<p class="hangnum"><a name="para498"></a><a name="para498_kn10"></a><span class="paranum">498</span>.</p>
<p class="gatha1"> ‘‘Tathevāhaṃ <a name="T1.0060"></a> mahāvīra, tamaggāhena pīḷito;</p>
<p class="gathalast">Ñāṇālokaṃ gavesāmi, tamato parimuttiyā.</p>
<p class="hangnum"><a name="para499"></a><a name="para499_kn10"></a><span class="paranum">499</span>.</p>
<p class="gatha1"> ‘‘Athaddasaṃ sakyamuniṃ, kilesatamasodhanaṃ;</p>
<p class="gathalast">So me tamaṃ vinodesi, bhūtavejjova bhūtakaṃ.</p>
<p class="hangnum"><a name="para500"></a><a name="para500_kn10"></a><span class="paranum">500</span>.</p>
<p class="gatha1"> ‘‘Saṃsārasotaṃ sañchindiṃ, taṇhāsotaṃ nivārayiṃ;</p>
<p class="gathalast">Bhavaṃ ugghāṭayiṃ sabbaṃ, bhūtavejjova mūlato.</p>
<p class="hangnum"><a name="para501"></a><a name="para501_kn10"></a><span class="paranum">501</span>.</p>
<p class="gatha1"> ‘‘Garuḷo yathā opatati, pannagaṃ bhakkhamattano;</p>
<p class="gathalast">Samantā yojanasataṃ, vikkhobheti mahāsaraṃ.</p>
<p class="hangnum"><a name="para502"></a><a name="para502_kn10"></a><span class="paranum">502</span>.</p>
<p class="gatha1"> ‘‘Pannagaṃ <a name="V1.0039"></a> so gahetvāna, adhosīsaṃ viheṭhayaṃ;</p>
<p class="gathalast">Ādāya so pakkamati, yenakāmaṃ vihaṅgamo.</p>
<p class="hangnum"><a name="para503"></a><a name="para503_kn10"></a><span class="paranum">503</span>.</p>
<p class="gatha1"> ‘‘Tathevāhaṃ mahāvīra, yathāpi garuḷo balī;</p>
<p class="gathalast">Asaṅkhataṃ gavesanto, dose vikkhālayiṃ ahaṃ.</p>
<p class="hangnum"><a name="para504"></a><a name="para504_kn10"></a><span class="paranum">504</span>.</p>
<p class="gatha1"> ‘‘Diṭṭho ahaṃ dhammavaraṃ, santipadamanuttaraṃ;</p>
<p class="gathalast">Ādāya viharāmetaṃ, garuḷo pannagaṃ yathā.</p>
<p class="hangnum"><a name="para505"></a><a name="para505_kn10"></a><span class="paranum">505</span>.</p>
<p class="gatha1"> ‘‘Āsāvatī nāma latā, jātā cittalatāvane;</p>
<p class="gathalast">Tassā vassasahassena, ekaṃ nibbattate phalaṃ.</p>
<p class="hangnum"><a name="para506"></a><a name="para506_kn10"></a><span class="paranum">506</span>.</p>
<p class="gatha1"> ‘‘Taṃ <a name="P1.0042"></a> devā payirupāsanti, tāvadūraphale sati;</p>
<p class="gathalast">Devānaṃ sā piyā evaṃ, āsāvatī latuttamā.</p>
<p class="hangnum"><a name="para507"></a><a name="para507_kn10"></a><span class="paranum">507</span>.</p>
<p class="gatha1"> ‘‘Satasahassupādāya, tāhaṃ paricare muni;</p>
<p class="gathalast">Sāyaṃ pātaṃ namassāmi, devā āsāvatiṃ yathā.</p>
<p class="hangnum"><a name="para508"></a><a name="para508_kn10"></a><span class="paranum">508</span>.</p>
<p class="gatha1"> ‘‘Avañjhā pāricariyā, amoghā ca namassanā;</p>
<p class="gathalast">Dūrāgatampi maṃ santaṃ, khaṇoyaṃ na virādhayi.</p>
<p class="hangnum"><a name="para509"></a><a name="para509_kn10"></a><span class="paranum">509</span>.</p>
<p class="gatha1"> ‘‘Paṭisandhiṃ na passāmi, vicinanto bhave ahaṃ;</p>
<p class="gathalast">Nirūpadhi vippamutto <span class="note">[vippayutto (ka.)]</span>, upasanto carāmahaṃ.</p>
<p class="hangnum"><a name="para510"></a><a name="para510_kn10"></a><span class="paranum">510</span>.</p>
<p class="gatha1"> ‘‘Yathāpi <a name="M1.0046"></a> padumaṃ nāma, sūriyaraṃsena pupphati;</p>
<p class="gathalast">Tathevāhaṃ mahāvīra, buddharaṃsena pupphito.</p>
<p class="hangnum"><a name="para511"></a><a name="para511_kn10"></a><span class="paranum">511</span>.</p>
<p class="gatha1"> ‘‘Yathā balākayonimhi, na vijjati pumo <span class="note">[pumā (sī. syā.)]</span> sadā;</p>
<p class="gathalast">Meghesu gajjamānesu, gabbhaṃ gaṇhanti tā sadā.</p>
<p class="hangnum"><a name="para512"></a><a name="para512_kn10"></a><span class="paranum">512</span>.</p>
<p class="gatha1"> ‘‘Cirampi gabbhaṃ dhārenti, yāva megho na gajjati;</p>
<p class="gathalast">Bhārato parimuccanti, yadā megho pavassati.</p>
<p class="hangnum"><a name="para513"></a><a name="para513_kn10"></a><span class="paranum">513</span>.</p>
<p class="gatha1"> ‘‘Padumuttarabuddhassa<a name="T1.0061"></a>, dhammameghena gajjato;</p>
<p class="gathalast">Saddena dhammameghassa, dhammagabbhaṃ agaṇhahaṃ.</p>
<p class="hangnum"><a name="para514"></a><a name="para514_kn10"></a><span class="paranum">514</span>.</p>
<p class="gatha1"> Satasahassupādāya, puññagabbhaṃ dharemahaṃ;</p>
<p class="gathalast">Nappamuccāmi bhārato, dhammamegho na gajjati.</p>
<p class="hangnum"><a name="para515"></a><a name="para515_kn10"></a><span class="paranum">515</span>.</p>
<p class="gatha1"> ‘‘Yadā tuvaṃ sakyamuni, ramme kapilavatthave;</p>
<p class="gathalast">Gajjasi dhammameghena, bhārato parimuccahaṃ.</p>
<p class="hangnum"><a name="para516"></a><a name="para516_kn10"></a><span class="paranum">516</span>.</p>
<p class="gatha1"> ‘‘Suññataṃ <a name="V1.0040"></a> animittañca, tathāppaṇihitampi ca;</p>
<p class="gathalast">Caturo ca phale sabbe, dhammevaṃ vijanayiṃ <span class="note">[vijaṭayiṃ (ka.) balākānaṃ vijāyanūpamāya saṃsandetvā attho veditabbo]</span> ahaṃ.</p>
<p class="centered">Dutiyabhāṇavāraṃ.</p>
<p class="hangnum"><a name="para517"></a><a name="para517_kn10"></a><span class="paranum">517</span>.</p>
<p class="gatha1"> ‘‘Aparimeyyupādāya, patthemi tava sāsanaṃ;</p>
<p class="gathalast">So me attho anuppatto, santipadamanuttaraṃ.</p>
<p class="hangnum"><a name="para518"></a><a name="para518_kn10"></a><span class="paranum">518</span>.</p>
<p class="gatha1"> ‘‘Vinaye <a name="P1.0043"></a> pāramiṃ patto, yathāpi pāṭhiko isi;</p>
<p class="gathalast">Na me samasamo atthi, dhāremi sāsanaṃ ahaṃ.</p>
<p class="hangnum"><a name="para519"></a><a name="para519_kn10"></a><span class="paranum">519</span>.</p>
<p class="gatha1"> ‘‘Vinaye khandhake cāpi, tikacchede ca pañcake <span class="note">[pañcame (sī.)]</span>;</p>
<p class="gathalast">Ettha me vimati natthi, akkhare byañjanepi vā.</p>
<p class="hangnum"><a name="para520"></a><a name="para520_kn10"></a><span class="paranum">520</span>.</p>
<p class="gatha1"> ‘‘Niggahe paṭikamme ca, ṭhānāṭhāne ca kovido;</p>
<p class="gathalast">Osāraṇe vuṭṭhāpane, sabbattha pāramiṃ gato.</p>
<p class="hangnum"><a name="para521"></a><a name="para521_kn10"></a><span class="paranum">521</span>.</p>
<p class="gatha1"> ‘‘Vinaye khandhake vāpi, nikkhipitvā padaṃ ahaṃ;</p>
<p class="gathalast">Ubhato viniveṭhetvā, rasato osareyyahaṃ.</p>
<p class="hangnum"><a name="para522"></a><a name="para522_kn10"></a><span class="paranum">522</span>.</p>
<p class="gatha1"> ‘‘Niruttiyā <a name="T1.0062"></a><a name="M1.0047"></a> sukusalo, atthānatthe ca kovido;</p>
<p class="gathalast">Anaññātaṃ mayā natthi, ekaggo satthu sāsane.</p>
<p class="hangnum"><a name="para523"></a><a name="para523_kn10"></a><span class="paranum">523</span>.</p>
<p class="gatha1"> ‘‘Rūpadakkho <span class="note">[rūparakkho (?) milindapañho dhammanagarādhikāre passitabbaṃ]</span> ahaṃ ajja, sakyaputtassa sāsane;</p>
<p class="gathalast">Kaṅkhaṃ sabbaṃ vinodemi, chindāmi sabbasaṃsayaṃ.</p>
<p class="hangnum"><a name="para524"></a><a name="para524_kn10"></a><span class="paranum">524</span>.</p>
<p class="gatha1"> ‘‘Padaṃ anupadañcāpi, akkharañcāpi byañjanaṃ;</p>
<p class="gathalast">Nidāne pariyosāne, sabbattha kovido ahaṃ.</p>
<p class="hangnum"><a name="para525"></a><a name="para525_kn10"></a><span class="paranum">525</span>.</p>
<p class="gatha1"> ‘‘Yathāpi rājā balavā, niggaṇhitvā parantape;</p>
<p class="gathalast">Vijinitvāna saṅgāmaṃ, nagaraṃ tattha māpaye.</p>
<p class="hangnum"><a name="para526"></a><a name="para526_kn10"></a><span class="paranum">526</span>.</p>
<p class="gatha1"> ‘‘Pākāraṃ parikhañcāpi, esikaṃ dvārakoṭṭhakaṃ;</p>
<p class="gathalast">Aṭṭālake ca vividhe, kāraye nagare bahū.</p>
<p class="hangnum"><a name="para527"></a><a name="para527_kn10"></a><span class="paranum">527</span>.</p>
<p class="gatha1"> ‘‘Siṅghāṭakaṃ caccarañca, suvibhattantarāpaṇaṃ;</p>
<p class="gathalast">Kārayeyya sabhaṃ tattha, atthānatthavinicchayaṃ.</p>
<p class="hangnum"><a name="para528"></a><a name="para528_kn10"></a><span class="paranum">528</span>.</p>
<p class="gatha1"> ‘‘Nigghātatthaṃ amittānaṃ, chiddāchiddañca jānituṃ;</p>
<p class="gathalast">Balakāyassa rakkhāya, senāpaccaṃ ṭhapeti <span class="note">[thapesi (ka.)]</span> so.</p>
<p class="hangnum"><a name="para529"></a><a name="para529_kn10"></a><span class="paranum">529</span>.</p>
<p class="gatha1"> ‘‘Ārakkhatthāya <a name="V1.0041"></a> bhaṇḍassa, nidhānakusalaṃ naraṃ;</p>
<p class="gathalast">Mā me bhaṇḍaṃ vinassīti, bhaṇḍarakkhaṃ ṭhapeti so.</p>
<p class="hangnum"><a name="para530"></a><a name="para530_kn10"></a><span class="paranum">530</span>.</p>
<p class="gatha1"> ‘‘Mamatto <span class="note">[māmako (sī.), samaggo (syā.)]</span></p>
<p class="bodytext">Hoti yo rañño, vuddhiṃ yassa ca icchati.</p>
<p class="gathalast">Tassādhikaraṇaṃ deti, mittassa paṭipajjituṃ.</p>
<p class="hangnum"><a name="para531"></a><a name="para531_kn10"></a><span class="paranum">531</span>.</p>
<p class="gatha1"> ‘‘Uppātesu nimittesu, lakkhaṇesu ca kovidaṃ;</p>
<p class="gathalast">Ajjhāyakaṃ mantadharaṃ, porohicce ṭhapeti so.</p>
<p class="hangnum"><a name="para532"></a><a name="para532_kn10"></a><span class="paranum">532</span>.</p>
<p class="gatha1"> ‘‘Etehaṅgehi <a name="T1.0063"></a><a name="P1.0044"></a> sampanno, khattiyoti pavuccati;</p>
<p class="gathalast">Sadā rakkhanti rājānaṃ, cakkavākova dukkhitaṃ.</p>
<p class="hangnum"><a name="para533"></a><a name="para533_kn10"></a><span class="paranum">533</span>.</p>
<p class="gatha1"> ‘‘Tatheva tvaṃ mahāvīra, hatāmittova khattiyo;</p>
<p class="gathalast">Sadevakassa lokassa, dhammarājāti vuccati.</p>
<p class="hangnum"><a name="para534"></a><a name="para534_kn10"></a><span class="paranum">534</span>.</p>
<p class="gatha1"> ‘‘Titthiye nihanitvāna <span class="note">[nīharitvāna (syā. ka.)]</span>, mārañcāpi sasenakaṃ;</p>
<p class="gathalast">Tamandhakāraṃ vidhamitvā, dhammanagaraṃ amāpayi.</p>
<p class="hangnum"><a name="para535"></a><a name="para535_kn10"></a><span class="paranum">535</span>.</p>
<p class="gatha1"> ‘‘Sīlaṃ <a name="M1.0048"></a> pākārakaṃ tattha, ñāṇaṃ te dvārakoṭṭhakaṃ;</p>
<p class="gathalast">Saddhā te esikā vīra, dvārapālo ca saṃvaro.</p>
<p class="hangnum"><a name="para536"></a><a name="para536_kn10"></a><span class="paranum">536</span>.</p>
<p class="gatha1"> ‘‘Satipaṭṭhānamaṭṭālaṃ, paññā te caccaraṃ mune;</p>
<p class="gathalast">Iddhipādañca siṅghāṭaṃ, dhammavīthi sumāpitā.</p>
<p class="hangnum"><a name="para537"></a><a name="para537_kn10"></a><span class="paranum">537</span>.</p>
<p class="gatha1"> ‘‘Suttantaṃ abhidhammañca, vinayañcāpi kevalaṃ;</p>
<p class="gathalast">Navaṅgaṃ buddhavacanaṃ, esā dhammasabhā tava.</p>
<p class="hangnum"><a name="para538"></a><a name="para538_kn10"></a><span class="paranum">538</span>.</p>
<p class="gatha1"> ‘‘Suññataṃ animittañca, vihārañcappaṇīhitaṃ;</p>
<p class="gathalast">Āneñjañca nirodho ca, esā dhammakuṭī tava.</p>
<p class="hangnum"><a name="para539"></a><a name="para539_kn10"></a><span class="paranum">539</span>.</p>
<p class="gatha1"> ‘‘Paññāya aggo nikkhitto <span class="note">[agganikkhitto (sī.)]</span>, paṭibhāne ca kovido;</p>
<p class="gathalast">Sāriputtoti nāmena, dhammasenāpatī tava.</p>
<p class="hangnum"><a name="para540"></a><a name="para540_kn10"></a><span class="paranum">540</span>.</p>
<p class="gatha1"> ‘‘Cutūpapātakusalo, iddhiyā pāramiṃ gato;</p>
<p class="gathalast">Kolito nāma nāmena, porohicco tavaṃ mune.</p>
<p class="hangnum"><a name="para541"></a><a name="para541_kn10"></a><span class="paranum">541</span>.</p>
<p class="gatha1"> ‘‘Porāṇakavaṃsadharo, uggatejo durāsado;</p>
<p class="gathalast">Dhutavādīguṇenaggo, akkhadasso tavaṃ mune.</p>
<p class="hangnum"><a name="para542"></a><a name="para542_kn10"></a><span class="paranum">542</span>.</p>
<p class="gatha1"> ‘‘Bahussuto <a name="T1.0064"></a> dhammadharo, sabbapāṭhī ca sāsane;</p>
<p class="gathalast">Ānando nāma nāmena, dhammārakkho <span class="note">[dhammarakkho (syā.)]</span> tavaṃ mune.</p>
<p class="hangnum"><a name="para543"></a><a name="para543_kn10"></a><span class="paranum">543</span>.</p>
<p class="gatha1"> ‘‘Ete <a name="V1.0042"></a> sabbe atikkamma, pamesi bhagavā mamaṃ;</p>
<p class="gathalast">Vinicchayaṃ me pādāsi, vinaye viññudesitaṃ.</p>
<p class="hangnum"><a name="para544"></a><a name="para544_kn10"></a><span class="paranum">544</span>.</p>
<p class="gatha1"> ‘‘Yo koci vinaye pañhaṃ, pucchati buddhasāvako;</p>
<p class="gathalast">Tattha me cintanā natthi, taññevatthaṃ kathemahaṃ.</p>
<p class="hangnum"><a name="para545"></a><a name="para545_kn10"></a><span class="paranum">545</span>.</p>
<p class="gatha1"> ‘‘Yāvatā buddhakhettamhi, ṭhapetvā taṃ mahāmuni;</p>
<p class="gathalast">Vinaye mādiso natthi, kuto bhiyyo bhavissati.</p>
<p class="hangnum"><a name="para546"></a><a name="para546_kn10"></a><span class="paranum">546</span>.</p>
<p class="gatha1"> ‘‘Bhikkhusaṅghe <a name="P1.0045"></a> nisīditvā, evaṃ gajjati gotamo;</p>
<p class="gathalast">Upālissa samo natthi, vinaye khandhakesu ca.</p>
<p class="hangnum"><a name="para547"></a><a name="para547_kn10"></a><span class="paranum">547</span>.</p>
<p class="gatha1"> ‘‘Yāvatā buddhabhaṇitaṃ, navaṅgaṃ satthusāsanaṃ;</p>
<p class="gathalast">Vinayogadhaṃ taṃ <span class="note">[vinayogadhitaṃ (sī. aṭṭha.), vinaye kathitaṃ (syā.)]</span> sabbaṃ,</p>
<p class="bodytext">Vinayamūlapassino <span class="note">[vinayaṃ mūlanti passato (sī.)]</span>.</p>
<p class="hangnum"><a name="para548"></a><a name="para548_kn10"></a><span class="paranum">548</span>.</p>
<p class="gatha1"> ‘‘Mama <a name="M1.0049"></a> kammaṃ saritvāna, gotamo sakyapuṅgavo;</p>
<p class="gathalast">Bhikkhusaṅghe nisīditvā, etadagge ṭhapesi maṃ.</p>
<p class="hangnum"><a name="para549"></a><a name="para549_kn10"></a><span class="paranum">549</span>.</p>
<p class="gatha1"> ‘‘Satasahassupādāya, imaṃ ṭhānaṃ apatthayiṃ;</p>
<p class="gathalast">So me attho anuppatto, vinaye pāramiṃ gato.</p>
<p class="hangnum"><a name="para550"></a><a name="para550_kn10"></a><span class="paranum">550</span>.</p>
<p class="gatha1"> ‘‘Sakyānaṃ nandijanano, kappako āsahaṃ pure;</p>
<p class="gathalast">Vijahitvāna taṃ jātiṃ, putto jāto mahesino.</p>
<p class="hangnum"><a name="para551"></a><a name="para551_kn10"></a><span class="paranum">551</span>.</p>
<p class="gatha1"> ‘‘Ito dutiyake kappe, añjaso nāma khattiyo;</p>
<p class="gathalast">Anantatejo amitayaso, bhūmipālo mahaddhano.</p>
<p class="hangnum"><a name="para552"></a><a name="para552_kn10"></a><span class="paranum">552</span>.</p>
<p class="gatha1"> ‘‘Tassa <a name="T1.0065"></a> rañño ahaṃ putto, candano nāma khattiyo;</p>
<p class="gathalast">Jātimadenupatthaddho, yasabhogamadena ca.</p>
<p class="hangnum"><a name="para553"></a><a name="para553_kn10"></a><span class="paranum">553</span>.</p>
<p class="gatha1"> ‘‘Nāgasatasahassāni, sabbālaṅkārabhūsitā;</p>
<p class="gathalast">Tidhāpabhinnā mātaṅgā, parivārenti maṃ sadā.</p>
<p class="hangnum"><a name="para554"></a><a name="para554_kn10"></a><span class="paranum">554</span>.</p>
<p class="gatha1"> ‘‘Sabalehi paretohaṃ, uyyānaṃ gantukāmako;</p>
<p class="gathalast">Āruyha sirikaṃ nāgaṃ, nagarā nikkhamiṃ tadā.</p>
<p class="hangnum"><a name="para555"></a><a name="para555_kn10"></a><span class="paranum">555</span>.</p>
<p class="gatha1"> ‘‘Caraṇena ca sampanno, guttadvāro susaṃvuto;</p>
<p class="gathalast">Devalo nāma sambuddho, āgacchi purato mama.</p>
<p class="hangnum"><a name="para556"></a><a name="para556_kn10"></a><span class="paranum">556</span>.</p>
<p class="gatha1"> ‘‘Pesetvā sirikaṃ nāgaṃ, buddhaṃ āsādayiṃ tadā;</p>
<p class="gathalast">Tato sañjātakopo so <span class="note">[jātakopova (syā.)]</span>, nāgo nuddharate padaṃ.</p>
<p class="hangnum"><a name="para557"></a><a name="para557_kn10"></a><span class="paranum">557</span>.</p>
<p class="gatha1"> ‘‘Nāgaṃ <a name="V1.0043"></a> ruṇṇamanaṃ <span class="note">[ruṭṭhamanaṃ (pī. aṭṭha.), duṭṭhamanaṃ (sī. aṭṭha.), ruddhapadaṃ (?)]</span> disvā, buddhe kodhaṃ akāsahaṃ;</p>
<p class="gathalast">Vihesayitvā sambuddhaṃ, uyyānaṃ agamāsahaṃ.</p>
<p class="hangnum"><a name="para558"></a><a name="para558_kn10"></a><span class="paranum">558</span>.</p>
<p class="gatha1"> ‘‘Sātaṃ tattha na vindāmi, siro pajjalito yathā;</p>
<p class="gathalast">Pariḷāhena ḍayhāmi, macchova baḷisādako.</p>
<p class="hangnum"><a name="para559"></a><a name="para559_kn10"></a><span class="paranum">559</span>.</p>
<p class="gatha1"> ‘‘Sasāgarantā <a name="P1.0046"></a> pathavī, ādittā viya hoti me;</p>
<p class="gathalast">Pitu santikupāgamma, idaṃ vacanamabraviṃ.</p>
<p class="hangnum"><a name="para560"></a><a name="para560_kn10"></a><span class="paranum">560</span>.</p>
<p class="gatha1"> ‘‘Āsīvisaṃva kupitaṃ, aggikkhandhaṃva āgataṃ;</p>
<p class="gathalast">Mattaṃva kuñjaraṃ dantiṃ, yaṃ sayambhumasādayiṃ.</p>
<p class="hangnum"><a name="para561"></a><a name="para561_kn10"></a><span class="paranum">561</span>.</p>
<p class="gatha1"> ‘‘Āsādito <a name="M1.0050"></a> mayā buddho, ghoro uggatapo jino;</p>
<p class="gathalast">Purā sabbe vinassāma, khamāpessāma taṃ muniṃ.</p>
<p class="hangnum"><a name="para562"></a><a name="para562_kn10"></a><span class="paranum">562</span>.</p>
<p class="gatha1"> ‘‘No <a name="T1.0066"></a> ce taṃ nijjhāpessāma, attadantaṃ samāhitaṃ;</p>
<p class="gathalast">Orena sattadivasā, raṭṭhaṃ me vidhamissati.</p>
<p class="hangnum"><a name="para563"></a><a name="para563_kn10"></a><span class="paranum">563</span>.</p>
<p class="gatha1"> ‘‘Sumekhalo kosiyo ca, siggavo cāpi sattako <span class="note">[sattuko (sī.)]</span>;</p>
<p class="gathalast">Āsādayitvā isayo, duggatā te saraṭṭhakā.</p>
<p class="hangnum"><a name="para564"></a><a name="para564_kn10"></a><span class="paranum">564</span>.</p>
<p class="gatha1"> ‘‘Yadā kuppanti isayo, saññatā brahmacārino;</p>
<p class="gathalast">Sadevakaṃ vināsenti, sasāgaraṃ sapabbataṃ.</p>
<p class="hangnum"><a name="para565"></a><a name="para565_kn10"></a><span class="paranum">565</span>.</p>
<p class="gatha1"> ‘‘Tiyojanasahassamhi, purise sannipātayiṃ;</p>
<p class="gathalast">Accayaṃ desanatthāya, sayambhuṃ upasaṅkamiṃ.</p>
<p class="hangnum"><a name="para566"></a><a name="para566_kn10"></a><span class="paranum">566</span>.</p>
<p class="gatha1"> ‘‘Allavatthā allasirā, sabbeva pañjalīkatā;</p>
<p class="gathalast">Buddhassa pāde nipatitvā, idaṃ vacanamabravuṃ <span class="note">[mabraviṃ (ka.)]</span>.</p>
<p class="hangnum"><a name="para567"></a><a name="para567_kn10"></a><span class="paranum">567</span>.</p>
<p class="gatha1"> ‘‘Khamassu tvaṃ mahāvīra, abhiyācati taṃ jano;</p>
<p class="gathalast">Pariḷāhaṃ vinodehi, mā no raṭṭhaṃ vināsaya.</p>
<p class="hangnum"><a name="para568"></a><a name="para568_kn10"></a><span class="paranum">568</span>.</p>
<p class="gatha1"> ‘‘Sadevamānusā sabbe, sadānavā sarakkhasā;</p>
<p class="gathalast">Ayomayena kuṭena, siraṃ bhindeyyu me sadā.</p>
<p class="hangnum"><a name="para569"></a><a name="para569_kn10"></a><span class="paranum">569</span>.</p>
<p class="gatha1"> ‘‘Dake <span class="note">[udake (sī. syā.)]</span> aggi na saṇṭhāti, bījaṃ sele na rūhati;</p>
<p class="gathalast">Agade kimi na saṇṭhāti, kopo buddhe na jāyati.</p>
<p class="hangnum"><a name="para570"></a><a name="para570_kn10"></a><span class="paranum">570</span>.</p>
<p class="gatha1"> ‘‘Yathā ca bhūmi acalā, appameyyo ca sāgaro;</p>
<p class="gathalast">Anantako ca ākāso, evaṃ buddhā akhobhiyā.</p>
<p class="hangnum"><a name="para571"></a><a name="para571_kn10"></a><span class="paranum">571</span>.</p>
<p class="gatha1"> ‘‘Sadā <a name="V1.0044"></a> khantā mahāvīrā, khamitā ca tapassino;</p>
<p class="gathalast">Khantānaṃ khamitānañca, gamanaṃ taṃ <span class="note">[vo (syā.)]</span> na vijjati.</p>
<p class="hangnum"><a name="para572"></a><a name="para572_kn10"></a><span class="paranum">572</span>.</p>
<p class="gatha1"> ‘‘Idaṃ <a name="T1.0067"></a> vatvāna sambuddho, pariḷāhaṃ vinodayaṃ;</p>
<p class="gathalast">Mahājanassa purato, nabhaṃ abbhuggami tadā.</p>
<p class="hangnum"><a name="para573"></a><a name="para573_kn10"></a><span class="paranum">573</span>.</p>
<p class="gatha1"> ‘‘Tena <a name="P1.0047"></a> kammenahaṃ vīra, hīnattaṃ ajjhupāgato;</p>
<p class="gathalast">Samatikkamma taṃ jātiṃ, pāvisiṃ abhayaṃ puraṃ.</p>
<p class="hangnum"><a name="para574"></a><a name="para574_kn10"></a><span class="paranum">574</span>.</p>
<p class="gatha1"> ‘‘Tadāpi <a name="M1.0051"></a> maṃ mahāvīra, ḍayhamānaṃ susaṇṭhitaṃ;</p>
<p class="gathalast">Pariḷāhaṃ vinodesi, sayambhuñca khamāpayiṃ.</p>
<p class="hangnum"><a name="para575"></a><a name="para575_kn10"></a><span class="paranum">575</span>.</p>
<p class="gatha1"> ‘‘Ajjāpi maṃ mahāvīra, ḍayhamānaṃ tihaggibhi;</p>
<p class="gathalast">Nibbāpesi tayo aggī, sītibhāvañca pāpayiṃ <span class="note">[pāpayī (sī.)]</span>.</p>
<p class="hangnum"><a name="para576"></a><a name="para576_kn10"></a><span class="paranum">576</span>.</p>
<p class="gatha1"> Yesaṃ sotāvadhānatthi, suṇātha mama bhāsato;</p>
<p class="gathalast">Atthaṃ tumhaṃ pavakkhāmi, yathā diṭṭhaṃ padaṃ mama.</p>
<p class="hangnum"><a name="para577"></a><a name="para577_kn10"></a><span class="paranum">577</span>.</p>
<p class="gatha1"> ‘‘Sayambhuṃ taṃ vimānetvā, santacittaṃ samāhitaṃ;</p>
<p class="gathalast">Tena kammenahaṃ ajja, jātomhi nīcayoniyaṃ.</p>
<p class="hangnum"><a name="para578"></a><a name="para578_kn10"></a><span class="paranum">578</span>.</p>
<p class="gatha1"> ‘‘Mā vo khaṇaṃ virādhetha, khaṇātītā hi socare;</p>
<p class="gathalast">Sadatthe vāyameyyātha, khaṇo vo paṭipādito.</p>
<p class="hangnum"><a name="para579"></a><a name="para579_kn10"></a><span class="paranum">579</span>.</p>
<p class="gatha1"> ‘‘Ekaccānañca vamanaṃ, ekaccānaṃ virecanaṃ;</p>
<p class="gathalast">Visaṃ halāhalaṃ eke, ekaccānañca osadhaṃ.</p>
<p class="hangnum"><a name="para580"></a><a name="para580_kn10"></a><span class="paranum">580</span>.</p>
<p class="gatha1"> ‘‘Vamanaṃ paṭipannānaṃ, phalaṭṭhānaṃ virecanaṃ;</p>
<p class="gathalast">Osadhaṃ phalalābhīnaṃ, puññakkhettaṃ gavesinaṃ.</p>
<p class="hangnum"><a name="para581"></a><a name="para581_kn10"></a><span class="paranum">581</span>.</p>
<p class="gatha1"> ‘‘Sāsanena viruddhānaṃ, visaṃ halāhalaṃ yathā;</p>
<p class="gathalast">Āsīviso diṭṭhaviso <span class="note">[daṭṭhaviso (syā. aṭṭha.)]</span>, evaṃ jhāpeti taṃ naraṃ.</p>
<p class="hangnum"><a name="para582"></a><a name="para582_kn10"></a><span class="paranum">582</span>.</p>
<p class="gatha1"> ‘‘Sakiṃ <a name="T1.0068"></a> pītaṃ halāhalaṃ, uparundhati jīvitaṃ;</p>
<p class="gathalast">Sāsanena virujjhitvā, kappakoṭimhi ḍayhati.</p>
<p class="hangnum"><a name="para583"></a><a name="para583_kn10"></a><span class="paranum">583</span>.</p>
<p class="gatha1"> ‘‘Khantiyā avihiṃsāya, mettacittavatāya ca;</p>
<p class="gathalast">Sadevakaṃ so tārati, tasmā te avirādhiyā <span class="note">[avirodhiyo (sī.), te avirodhiyā (syā.)]</span>.</p>
<p class="hangnum"><a name="para584"></a><a name="para584_kn10"></a><span class="paranum">584</span>.</p>
<p class="gatha1"> ‘‘Lābhālābhe na sajjanti, sammānanavimānane;</p>
<p class="gathalast">Pathavīsadisā buddhā, tasmā te na virādhiyā <span class="note">[te na virodhiyā (sī. syā.)]</span>.</p>
<p class="hangnum"><a name="para585"></a><a name="para585_kn10"></a><span class="paranum">585</span>.</p>
<p class="gatha1"> ‘‘Devadatte <a name="V1.0045"></a> ca vadhake, core aṅgulimālake;</p>
<p class="gathalast">Rāhule dhanapāle ca, sabbesaṃ samako muni.</p>
<p class="hangnum"><a name="para586"></a><a name="para586_kn10"></a><span class="paranum">586</span>.</p>
<p class="gatha1"> ‘‘Etesaṃ <a name="P1.0048"></a> paṭigho natthi, rāgomesaṃ na vijjati;</p>
<p class="gathalast">Sabbesaṃ samako buddho, vadhakassorasassa ca.</p>
<p class="hangnum"><a name="para587"></a><a name="para587_kn10"></a><span class="paranum">587</span>.</p>
<p class="gatha1"> ‘‘Panthe <a name="M1.0052"></a> disvāna kāsāvaṃ, chaḍḍitaṃ mīḷhamakkhitaṃ;</p>
<p class="gathalast">Sirasmiṃ añjaliṃ katvā, vanditabbaṃ isiddhajaṃ.</p>
<p class="hangnum"><a name="para588"></a><a name="para588_kn10"></a><span class="paranum">588</span>.</p>
<p class="gatha1"> ‘‘Abbhatītā ca ye buddhā, vattamānā anāgatā;</p>
<p class="gathalast">Dhajenānena sujjhanti, tasmā ete namassiyā.</p>
<p class="hangnum"><a name="para589"></a><a name="para589_kn10"></a><span class="paranum">589</span>.</p>
<p class="gatha1"> ‘‘Satthukappaṃ suvinayaṃ, dhāremi hadayenahaṃ;</p>
<p class="gathalast">Namassamāno vinayaṃ, viharissāmi sabbadā.</p>
<p class="hangnum"><a name="para590"></a><a name="para590_kn10"></a><span class="paranum">590</span>.</p>
<p class="gatha1"> ‘‘Vinayo āsayo mayhaṃ, vinayo ṭhānacaṅkamaṃ;</p>
<p class="gathalast">Kappemi vinaye vāsaṃ, vinayo mama gocaro.</p>
<p class="hangnum"><a name="para591"></a><a name="para591_kn10"></a><span class="paranum">591</span>.</p>
<p class="gatha1"> ‘‘Vinaye pāramippatto, samathe cāpi kovido;</p>
<p class="gathalast">Upāli taṃ mahāvīra, pāde vandati satthuno.</p>
<p class="hangnum"><a name="para592"></a><a name="para592_kn10"></a><span class="paranum">592</span>.</p>
<p class="gatha1"> ‘‘So <a name="T1.0069"></a> ahaṃ vicarissāmi, gāmā gāmaṃ purā puraṃ;</p>
<p class="gathalast">Namassamāno sambuddhaṃ, dhammassa ca sudhammataṃ.</p>
<p class="hangnum"><a name="para593"></a><a name="para593_kn10"></a><span class="paranum">593</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para594"></a><a name="para594_kn10"></a><span class="paranum">594</span>.</p>
<p class="gatha1"> ‘‘Svāgataṃ vata me āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para595"></a><a name="para595_kn10"></a><span class="paranum">595</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upāli thero imā gāthāyo abhāsitthāti.</p>
<p class="centered">Upālittherassāpadānaṃ chaṭṭhaṃ.</p>
<p class="subhead">3-7. Aññāsikoṇḍaññattheraapadānaṃ</p>
<p class="hangnum"><a name="para596"></a><a name="para596_kn10"></a><span class="paranum">596</span>.</p>
<p class="gatha1"> ‘‘Padumuttarasambuddhaṃ, lokajeṭṭhaṃ vināyakaṃ;</p>
<p class="gathalast">Buddhabhūmimanuppattaṃ, paṭhamaṃ addasaṃ ahaṃ.</p>
<p class="hangnum"><a name="para597"></a><a name="para597_kn10"></a><span class="paranum">597</span>.</p>
<p class="gatha1"> ‘‘Yāvatā <a name="V1.0046"></a> bodhiyā mūle, yakkhā sabbe samāgatā;</p>
<p class="gathalast">Sambuddhaṃ parivāretvā, vandanti pañjalīkatā.</p>
<p class="hangnum"><a name="para598"></a><a name="para598_kn10"></a><span class="paranum">598</span>.</p>
<p class="gatha1"> ‘‘Sabbe <a name="M1.0053"></a><a name="P1.0049"></a> devā tuṭṭhamanā, ākāse sañcaranti te;</p>
<p class="gathalast">Buddho ayaṃ anuppatto, andhakāratamonudo.</p>
<p class="hangnum"><a name="para599"></a><a name="para599_kn10"></a><span class="paranum">599</span>.</p>
<p class="gatha1"> ‘‘Tesaṃ <a name="T1.0070"></a> hāsaparetānaṃ, mahānādo avattatha;</p>
<p class="gathalast">Kilese jhāpayissāma, sammāsambuddhasāsane.</p>
<p class="hangnum"><a name="para600"></a><a name="para600_kn10"></a><span class="paranum">600</span>.</p>
<p class="gatha1"> ‘‘Devānaṃ giramaññāya, vācāsabhimudīrihaṃ;</p>
<p class="gathalast">Haṭṭho haṭṭhena cittena, ādibhikkhamadāsahaṃ.</p>
<p class="hangnum"><a name="para601"></a><a name="para601_kn10"></a><span class="paranum">601</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Devasaṅghe nisīditvā, imā gāthā abhāsatha.</p>
<p class="hangnum"><a name="para602"></a><a name="para602_kn10"></a><span class="paranum">602</span>.</p>
<p class="gatha1"> ‘‘‘Sattāhaṃ abhinikkhamma, bodhiṃ ajjhagamaṃ ahaṃ;</p>
<p class="gathalast">Idaṃ me paṭhamaṃ bhattaṃ, brahmacārissa yāpanaṃ.</p>
<p class="hangnum"><a name="para603"></a><a name="para603_kn10"></a><span class="paranum">603</span>.</p>
<p class="gatha1"> ‘‘‘Tusitā hi idhāgantvā, yo me bhikkhaṃ upānayi;</p>
<p class="gathalast">Tamahaṃ kittayissāmi, suṇotha mama bhāsato.</p>
<p class="hangnum"><a name="para604"></a><a name="para604_kn10"></a><span class="paranum">604</span>.</p>
<p class="gatha1"> ‘‘‘Tiṃsakappasahassāni <span class="note">[tiṃsamatte kappasagasse (syā. ka.)]</span>, devarajjaṃ karissati;</p>
<p class="gathalast">Sabbe deve abhibhotvā, tidivaṃ āvasissati.</p>
<p class="hangnum"><a name="para605"></a><a name="para605_kn10"></a><span class="paranum">605</span>.</p>
<p class="gatha1"> ‘‘‘Devalokā cavitvāna, manussattaṃ gamissati;</p>
<p class="gathalast">Sahassadhā cakkavattī, tattha rajjaṃ karissati.</p>
<p class="hangnum"><a name="para606"></a><a name="para606_kn10"></a><span class="paranum">606</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para607"></a><a name="para607_kn10"></a><span class="paranum">607</span>.</p>
<p class="gatha1"> ‘‘‘Tidasā so cavitvāna, manussattaṃ gamissati;</p>
<p class="gathalast">Agārā pabbajitvāna, chabbassāni vasissati.</p>
<p class="hangnum"><a name="para608"></a><a name="para608_kn10"></a><span class="paranum">608</span>.</p>
<p class="gatha1"> ‘‘‘Tato sattamake vasse, buddho saccaṃ kathessati;</p>
<p class="gathalast">Koṇḍañño nāma nāmena, paṭhamaṃ sacchikāhiti’.</p>
<p class="hangnum"><a name="para609"></a><a name="para609_kn10"></a><span class="paranum">609</span>.</p>
<p class="gatha1"> ‘‘Nikkhantenānupabbajiṃ<a name="T1.0071"></a>, padhānaṃ sukataṃ mayā;</p>
<p class="gathalast">Kilese jhāpanatthāya, pabbajiṃ anagāriyaṃ.</p>
<p class="hangnum"><a name="para610"></a><a name="para610_kn10"></a><span class="paranum">610</span>.</p>
<p class="gatha1"> ‘‘Abhigantvāna sabbaññū, buddho loke sadevake;</p>
<p class="gathalast">Isināme migāraññe <span class="note">[iminā me mahāraññaṃ (syā.), iminā me migāraññaṃ (ka.)]</span>, amatabherimāhani.</p>
<p class="hangnum"><a name="para611"></a><a name="para611_kn10"></a><span class="paranum">611</span>.</p>
<p class="gatha1"> ‘‘So <a name="M1.0054"></a><a name="V1.0047"></a> dāni patto amataṃ, santipadamanuttaraṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para612"></a><a name="para612_kn10"></a><span class="paranum">612</span>.</p>
<p class="gatha1"> ‘‘Paṭisambhidā <a name="P1.0050"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aññāsikoṇḍañño <span class="note">[aññātakoṇḍañño (sī.), aññā koṇḍañño (syā.)]</span> thero imā</p>
<p class="bodytext">Gāthāyo abhāsitthāti.</p>
<p class="centered">Aññāsikoṇḍaññattherassāpadānaṃ sattamaṃ.</p>
<p class="subhead">3-8. Piṇḍolabhāradvājattheraapadānaṃ</p>
<p class="hangnum"><a name="para613"></a><a name="para613_kn10"></a><span class="paranum">613</span>.</p>
<p class="gatha1"> ‘‘Padumuttaro nāma jino, sayambhū aggapuggalo;</p>
<p class="gathalast">Purato himavantassa, cittakūṭe vasī tadā.</p>
<p class="hangnum"><a name="para614"></a><a name="para614_kn10"></a><span class="paranum">614</span>.</p>
<p class="gatha1"> ‘‘Abhītarūpo tatthāsiṃ, migarājā catukkamo;</p>
<p class="gathalast">Tassa saddaṃ suṇitvāna, vikkhambhanti bahujjanā.</p>
<p class="hangnum"><a name="para615"></a><a name="para615_kn10"></a><span class="paranum">615</span>.</p>
<p class="gatha1"> ‘‘Suphullaṃ padumaṃ gayha, upagacchiṃ narāsabhaṃ;</p>
<p class="gathalast">Vuṭṭhitassa samādhimhā, buddhassa abhiropayiṃ.</p>
<p class="hangnum"><a name="para616"></a><a name="para616_kn10"></a><span class="paranum">616</span>.</p>
<p class="gatha1"> ‘‘Cātuddisaṃ <a name="T1.0072"></a> namassitvā, buddhaseṭṭhaṃ naruttamaṃ;</p>
<p class="gathalast">Sakaṃ cittaṃ pasādetvā, sīhanādaṃ nadiṃ ahaṃ <span class="note">[tadā (syā.)]</span>.</p>
<p class="hangnum"><a name="para617"></a><a name="para617_kn10"></a><span class="paranum">617</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Sakāsane nisīditvā, imā gāthā abhāsatha.</p>
<p class="hangnum"><a name="para618"></a><a name="para618_kn10"></a><span class="paranum">618</span>.</p>
<p class="gatha1"> ‘‘‘Buddhassa giramaññāya, sabbe devā samāgatā;</p>
<p class="gathalast">Āgato vadataṃ seṭṭho, dhammaṃ sossāma taṃ mayaṃ.</p>
<p class="hangnum"><a name="para619"></a><a name="para619_kn10"></a><span class="paranum">619</span>.</p>
<p class="gatha1"> ‘‘‘Tesaṃ hāsaparetānaṃ, purato lokanāyako;</p>
<p class="gathalast">Mama saddaṃ <span class="note">[kammaṃ (?)]</span> pakittesi, dīghadassī mahāmuni’.</p>
<p class="hangnum"><a name="para620"></a><a name="para620_kn10"></a><span class="paranum">620</span>.</p>
<p class="gatha1"> ‘‘Yenidaṃ padumaṃ dinnaṃ, sīhanādo ca nādito;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para621"></a><a name="para621_kn10"></a><span class="paranum">621</span>.</p>
<p class="gatha1"> ‘‘‘Ito <a name="M1.0055"></a> aṭṭhamake kappe, cakkavattī bhavissati;</p>
<p class="gathalast">Sattaratanasampanno catudīpamhi issaro.</p>
<p class="hangnum"><a name="para622"></a><a name="para622_kn10"></a><span class="paranum">622</span>.</p>
<p class="gatha1"> ‘‘‘Kārayissati issariyaṃ <span class="note">[issaraṃ (syā. ka.)]</span>, mahiyā catusaṭṭhiyā;</p>
<p class="gathalast">Padumo nāma nāmena, cakkavattī mahabbalo.</p>
<p class="hangnum"><a name="para623"></a><a name="para623_kn10"></a><span class="paranum">623</span>.</p>
<p class="gatha1"> ‘‘Kappasatasahassamhi<a name="V1.0048"></a><a name="P1.0051"></a>, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para624"></a><a name="para624_kn10"></a><span class="paranum">624</span>.</p>
<p class="gatha1"> ‘Pakāsite pāvacane, brahmabandhu bhavissati;</p>
<p class="gathalast">Brahmaññā abhinikkhamma, pabbajissati tāvade’.</p>
<p class="hangnum"><a name="para625"></a><a name="para625_kn10"></a><span class="paranum">625</span>.</p>
<p class="gatha1"> ‘‘Padhānapahitatto so, upasanto nirūpadhi;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para626"></a><a name="para626_kn10"></a><span class="paranum">626</span>.</p>
<p class="gatha1"> ‘‘Vijane <a name="T1.0073"></a> pantaseyyamhi, vāḷamigasamākule;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para627"></a><a name="para627_kn10"></a><span class="paranum">627</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā piṇḍolabhāradvājo thero imā gāthāyo abhāsitthāti.</p>
<p class="centered">Piṇḍolabhāradvājattherassāpadānaṃ aṭṭhamaṃ.</p>
<p class="subhead">3-9. Khadiravaniyarevatattheraapadānaṃ</p>
<p class="hangnum"><a name="para628"></a><a name="para628_kn10"></a><span class="paranum">628</span>.</p>
<p class="gatha1"> ‘‘Gaṅgā bhāgīrathī nāma, himavantā pabhāvitā;</p>
<p class="gathalast">Kutitthe nāviko āsiṃ, orime ca tariṃ <span class="note">[orimaṃ ca tare (syā.)]</span> ahaṃ.</p>
<p class="hangnum"><a name="para629"></a><a name="para629_kn10"></a><span class="paranum">629</span>.</p>
<p class="gatha1"> ‘‘Padumuttaro nāyako, sambuddho dvipaduttamo;</p>
<p class="gathalast">Vasī satasahassehi, gaṅgātīramupāgato <span class="note">[pubbe mayhaṃ sutaṃ āsi,§‘‘padumuttaranāyako; vasīsatasahassehi, gaṅgāsotaṃ tarissati‘‘; (sī.)]</span>.</p>
<p class="hangnum"><a name="para630"></a><a name="para630_kn10"></a><span class="paranum">630</span>.</p>
<p class="gatha1"> ‘‘Bahū nāvā samānetvā, vaḍḍhakīhi <span class="note">[cammakehi (ka.)]</span> susaṅkhataṃ;</p>
<p class="gathalast">Nāvāya <span class="note">[nāvānaṃ (ka.)]</span> chadanaṃ katvā, paṭimāniṃ narāsabhaṃ.</p>
<p class="hangnum"><a name="para631"></a><a name="para631_kn10"></a><span class="paranum">631</span>.</p>
<p class="gatha1"> ‘‘Āgantvāna <a name="M1.0056"></a> ca sambuddho, ārūhi tañca nāvakaṃ;</p>
<p class="gathalast">Vārimajjhe ṭhito satthā, imā gāthā abhāsatha.</p>
<p class="hangnum"><a name="para632"></a><a name="para632_kn10"></a><span class="paranum">632</span>.</p>
<p class="gatha1"> ‘‘‘Yo so tāresi sambuddhaṃ, saṅghañcāpi anāsavaṃ;</p>
<p class="gathalast">Tena cittappasādena, devaloke ramissati.</p>
<p class="hangnum"><a name="para633"></a><a name="para633_kn10"></a><span class="paranum">633</span>.</p>
<p class="gatha1"> ‘‘‘Nibbattissati te byamhaṃ, sukataṃ nāvasaṇṭhitaṃ;</p>
<p class="gathalast">Ākāse pupphachadanaṃ, dhārayissati sabbadā.</p>
<p class="hangnum"><a name="para634"></a><a name="para634_kn10"></a><span class="paranum">634</span>.</p>
<p class="gatha1"> ‘‘‘Aṭṭhapaññāsakappamhi<a name="T1.0074"></a>, tārako <span class="note">[tāraṇo (syā.)]</span> nāma khattiyo;</p>
<p class="gathalast">Cāturanto vijitāvī, cakkavattī bhavissati.</p>
<p class="hangnum"><a name="para635"></a><a name="para635_kn10"></a><span class="paranum">635</span>.</p>
<p class="gatha1"> ‘‘‘Sattapaññāsakappamhi<a name="V1.0049"></a><a name="P1.0052"></a>, cammako <span class="note">[campako (sī.), cambako (syā.)]</span> nāma khattiyo;</p>
<p class="gathalast">Uggacchantova sūriyo, jotissati mahabbalo.</p>
<p class="hangnum"><a name="para636"></a><a name="para636_kn10"></a><span class="paranum">636</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para637"></a><a name="para637_kn10"></a><span class="paranum">637</span>.</p>
<p class="gatha1"> ‘‘‘Tidasā so cavitvāna, manussattaṃ gamissati;</p>
<p class="gathalast">Revato nāma nāmena, brahmabandhu bhavissati.</p>
<p class="hangnum"><a name="para638"></a><a name="para638_kn10"></a><span class="paranum">638</span>.</p>
<p class="gatha1"> ‘‘‘Agārā nikkhamitvāna, sukkamūlena codito;</p>
<p class="gathalast">Gotamassa bhagavato, sāsane pabbajissati.</p>
<p class="hangnum"><a name="para639"></a><a name="para639_kn10"></a><span class="paranum">639</span>.</p>
<p class="gatha1"> ‘‘‘So pacchā pabbajitvāna, yuttayogo vipassako;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para640"></a><a name="para640_kn10"></a><span class="paranum">640</span>.</p>
<p class="gatha1"> ‘‘Vīriyaṃ <span class="note">[viriyaṃ (sī. syā.)]</span> me dhuradhorayhaṃ, yogakkhemādhivāhanaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para641"></a><a name="para641_kn10"></a><span class="paranum">641</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova, kilese jhāpayī mama.</p>
<p class="hangnum"><a name="para642"></a><a name="para642_kn10"></a><span class="paranum">642</span>.</p>
<p class="gatha1"> ‘‘Tato maṃ vananirataṃ, disvā lokantagū muni;</p>
<p class="gathalast">Vanavāsibhikkhūnaggaṃ, paññapesi mahāmati.</p>
<p class="hangnum"><a name="para643"></a><a name="para643_kn10"></a><span class="paranum">643</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="M1.0057"></a> sudaṃ āyasmā khadiravaniyo revato thero imā gāthāyo abhāsitthāti.</p>
<p class="centered">Khadiravaniyarevatattherassāpadānaṃ navamaṃ.</p>
<p class="subhead">3-10. Ānandattheraapadānaṃ</p>
<p class="hangnum"><a name="para644"></a><a name="para644_kn10"></a><span class="paranum">644</span>.</p>
<p class="gatha1"> ‘‘Ārāmadvārā <a name="T1.0075"></a> nikkhamma, padumuttaro mahāmuni;</p>
<p class="gathalast">Vassento amataṃ vuṭṭhiṃ, nibbāpesi mahājanaṃ.</p>
<p class="hangnum"><a name="para645"></a><a name="para645_kn10"></a><span class="paranum">645</span>.</p>
<p class="gatha1"> ‘‘Satasahassaṃ te dhīrā, chaḷabhiññā mahiddhikā;</p>
<p class="gathalast">Parivārenti sambuddhaṃ, chāyāva anapāyinī <span class="note">[anupāyinī (syā. ka.)]</span>.</p>
<p class="hangnum"><a name="para646"></a><a name="para646_kn10"></a><span class="paranum">646</span>.</p>
<p class="gatha1"> ‘‘Hatthikkhandhagato āsiṃ, setacchattaṃ varuttamaṃ;</p>
<p class="gathalast">Sucārurūpaṃ disvāna, vitti me udapajjatha.</p>
<p class="hangnum"><a name="para647"></a><a name="para647_kn10"></a><span class="paranum">647</span>.</p>
<p class="gatha1"> ‘‘Oruyha <a name="V1.0050"></a> hatthikhandhamhā, upagacchiṃ narāsabhaṃ;</p>
<p class="gathalast">Ratanāmayachattaṃ me, buddhaseṭṭhassa dhārayiṃ.</p>
<p class="hangnum"><a name="para648"></a><a name="para648_kn10"></a><span class="paranum">648</span>.</p>
<p class="gatha1"> ‘‘Mama <a name="P1.0053"></a> saṅkappamaññāya, padumuttaro mahāisi;</p>
<p class="gathalast">Taṃ kathaṃ ṭhapayitvāna, imā gāthā abhāsatha.</p>
<p class="hangnum"><a name="para649"></a><a name="para649_kn10"></a><span class="paranum">649</span>.</p>
<p class="gatha1"> ‘‘‘Yo so chattamadhāresi, soṇṇālaṅkārabhūsitaṃ;</p>
<p class="gathalast">Tamahaṃ kittayissāmi, suṇotha mama bhāsato.</p>
<p class="hangnum"><a name="para650"></a><a name="para650_kn10"></a><span class="paranum">650</span>.</p>
<p class="gatha1"> ‘‘‘Ito gantvā ayaṃ poso, tusitaṃ āvasissati;</p>
<p class="gathalast">Anubhossati sampattiṃ, accharāhi purakkhato.</p>
<p class="hangnum"><a name="para651"></a><a name="para651_kn10"></a><span class="paranum">651</span>.</p>
<p class="gatha1"> ‘‘‘Catuttiṃsatikkhattuñca, devarajjaṃ karissati;</p>
<p class="gathalast">Balādhipo aṭṭhasataṃ, vasudhaṃ āvasissati.</p>
<p class="hangnum"><a name="para652"></a><a name="para652_kn10"></a><span class="paranum">652</span>.</p>
<p class="gatha1"> ‘‘‘Aṭṭhapaññāsakkhattuñca, cakkavattī bhavissati;</p>
<p class="gathalast">Padesarajjaṃ vipulaṃ, mahiyā kārayissati.</p>
<p class="hangnum"><a name="para653"></a><a name="para653_kn10"></a><span class="paranum">653</span>.</p>
<p class="gatha1"> ‘‘‘Kappasatasahassamhi<a name="T1.0076"></a>, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para654"></a><a name="para654_kn10"></a><span class="paranum">654</span>.</p>
<p class="gatha1"> ‘‘‘Sakyānaṃ <a name="M1.0058"></a> kulaketussa, ñātibandhu bhavissati;</p>
<p class="gathalast">Ānando nāma nāmena, upaṭṭhāko mahesino.</p>
<p class="hangnum"><a name="para655"></a><a name="para655_kn10"></a><span class="paranum">655</span>.</p>
<p class="gatha1"> ‘‘‘Ātāpī nipako cāpi, bāhusacce sukovido;</p>
<p class="gathalast">Nivātavutti atthaddho, sabbapāṭhī bhavissati.</p>
<p class="hangnum"><a name="para656"></a><a name="para656_kn10"></a><span class="paranum">656</span>.</p>
<p class="gatha1"> ‘‘‘Padhānapahitatto so, upasanto nirūpadhi;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para657"></a><a name="para657_kn10"></a><span class="paranum">657</span>.</p>
<p class="gatha1"> ‘‘‘Santi āraññakā nāgā, kuñjarā saṭṭhihāyanā;</p>
<p class="gathalast">Tidhāpabhinnā mātaṅgā, īsādantā urūḷhavā.</p>
<p class="hangnum"><a name="para658"></a><a name="para658_kn10"></a><span class="paranum">658</span>.</p>
<p class="gatha1"> ‘‘‘Anekasatasahassā, paṇḍitāpi mahiddhikā;</p>
<p class="gathalast">Sabbe te buddhanāgassa, na hontu paṇidhimhi te’ <span class="note">[na honti parivimbhitā (syā.), na honti paṇidhimhi te (ka.)]</span>.</p>
<p class="hangnum"><a name="para659"></a><a name="para659_kn10"></a><span class="paranum">659</span>.</p>
<p class="gatha1"> ‘‘Ādiyāme namassāmi, majjhime atha pacchime;</p>
<p class="gathalast">Pasannacitto sumano, buddhaseṭṭhaṃ upaṭṭhahiṃ.</p>
<p class="hangnum"><a name="para660"></a><a name="para660_kn10"></a><span class="paranum">660</span>.</p>
<p class="gatha1"> ‘‘Ātāpī nipako cāpi, sampajāno patissato;</p>
<p class="gathalast">Sotāpattiphalaṃ patto, sekhabhūmīsu kovido.</p>
<p class="hangnum"><a name="para661"></a><a name="para661_kn10"></a><span class="paranum">661</span>.</p>
<p class="gatha1"> ‘‘Satasahassito <a name="V1.0051"></a> kappe, yaṃ kammamabhinīhariṃ;</p>
<p class="gathalast">Tāhaṃ bhūmimanuppatto, ṭhitā saddhammamācalā <span class="note">[ṭhito saddhammamācalo (sī.), ṭhitā saddhā mahapphalā (syā.)]</span>.</p>
<p class="hangnum"><a name="para662"></a><a name="para662_kn10"></a><span class="paranum">662</span>.</p>
<p class="gatha1"> ‘‘Svāgataṃ <a name="P1.0054"></a> vata me āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para663"></a><a name="para663_kn10"></a><span class="paranum">663</span>.</p>
<p class="gatha1"> ‘‘Paṭisambhidā <a name="T1.0077"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ānando thero imā gāthāyo abhāsitthāti.</p>
<p class="centered">Ānandattherassāpadānaṃ dasamaṃ.</p>
<p class="bodytext">Tassuddānaṃ –</p>
<p class="gatha1">Buddho <a name="M1.0059"></a> paccekabuddho ca, sāriputto ca kolito;</p>
<p class="gathalast">Kassapo anuruddho ca, puṇṇatthero upāli ca.</p>
<p class="gatha1">Aññāsikoṇḍañño piṇḍolo, revatānandapaṇḍito;</p>
<p class="gathalast">Chasatāni ca paññāsa, gāthāyo sabbapiṇḍitā.</p>
<p class="centered">Apadāne buddhavaggo paṭhamo.</p>
<a name="kn10_2"></a>
<p class="chapter">2. Sīhāsaniyavaggo</p>
<p class="subhead">1. Sīhāsanadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Nibbute <a name="M1.0060"></a><a name="V1.0052"></a><a name="P1.0055"></a> lokanāthamhi, siddhatthe dvipaduttame <span class="note">[dipaduttame (sī. syā.)]</span>;</p>
<p class="gathalast">Vitthārike pāvacane, bāhujaññamhi sāsane.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Pasannacitto sumano, sīhāsanamakāsahaṃ;</p>
<p class="gathalast">Sīhāsanaṃ karitvāna, pādapīṭhamakāsahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sīhāsane ca vassante, gharaṃ tattha akāsahaṃ;</p>
<p class="gathalast">Tena cittappasādena, tusitaṃ upapajjahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Āyāmena <a name="T1.0078"></a> catubbīsa, yojanaṃ āsi <span class="note">[yojanāsiṃsu (syā. ka.)]</span> tāvade;</p>
<p class="gathalast">Vimānaṃ sukataṃ mayhaṃ, vitthārena catuddasa.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Sataṃ <span class="note">[satta (syā.)]</span> kaññāsahassāni, parivārenti maṃ sadā;</p>
<p class="gathalast">Soṇṇamayañca pallaṅkaṃ, byamhe āsi sunimmitaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Hatthiyānaṃ assayānaṃ, dibbayānaṃ upaṭṭhitaṃ;</p>
<p class="gathalast">Pāsādā sivikā ceva, nibbattanti yadicchakaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Maṇimayā ca pallaṅkā, aññe sāramayā bahū;</p>
<p class="gathalast">Nibbattanti mamaṃ sabbe, sīhāsanassidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Soṇṇamayā rūpimayā, phalikāveḷuriyāmayā;</p>
<p class="gathalast">Pādukā abhirūhāmi, pādapīṭhassidaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Catunnavutito <span class="note">[catunavute ito (sī. syā.)]</span> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, puññakammassidaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tesattatimhito kappe, indanāmā tayo janā;</p>
<p class="gathalast">Dvesattatimhito kappe, tayo sumananāmakā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Samasattatito kappe, tayo varuṇanāmakā;</p>
<p class="gathalast">Sattaratanasampannā, catudīpamhi issarā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā <a name="M1.0061"></a><a name="V1.0053"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sīhāsanadāyako thero imā gāthāyo abhāsitthāti.</p>
<p class="centered">Sīhāsanadāyakattherassāpadānaṃ paṭhamaṃ.</p>
<p class="subhead">2. Ekatthambhikattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Siddhatthassa <a name="T1.0079"></a><a name="P1.0056"></a> bhagavato, mahāpūgagaṇo ahu;</p>
<p class="gathalast">Saraṇaṃ gatā ca te buddhaṃ, saddahanti tathāgataṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Sabbe saṅgamma mantetvā, māḷaṃ kubbanti satthuno;</p>
<p class="gathalast">Ekatthambhaṃ alabhantā, vicinanti brahāvane.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Tehaṃ araññe disvāna, upagamma gaṇaṃ tadā;</p>
<p class="gathalast">Añjaliṃ paggahetvāna, paripucchiṃ gaṇaṃ ahaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Te me puṭṭhā viyākaṃsu, sīlavanto upāsakā;</p>
<p class="gathalast">Māḷaṃ mayaṃ kattukāmā, ekatthambho na labbhati.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekatthambhaṃ mamaṃ detha, ahaṃ dassāmi satthuno;</p>
<p class="gathalast">Āharissāmahaṃ thambhaṃ, appossukkā bhavantu te <span class="note">[bhavantu vo (sī.), bhavātha vo (?)]</span>.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Te me thambhaṃ pavecchiṃsu, pasannā tuṭṭhamānasā;</p>
<p class="gathalast">Tato paṭinivattitvā, agamaṃsu sakaṃ gharaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Aciraṃ gate pūgagaṇe, thambhaṃ ahāsahaṃ tadā;</p>
<p class="gathalast">Haṭṭho haṭṭhena cittena, paṭhamaṃ ussapesahaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tena cittappasādena, vimānaṃ upapajjahaṃ;</p>
<p class="gathalast">Ubbiddhaṃ bhavanaṃ mayhaṃ, sattabhūmaṃ <span class="note">[satabhūmaṃ (sī. ka.)]</span> samuggataṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Vajjamānāsu bherīsu, paricāremahaṃ sadā;</p>
<p class="gathalast">Pañcapaññāsakappamhi, rājā āsiṃ yasodharo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Tatthāpi <a name="T1.0080"></a><a name="M1.0062"></a> bhavanaṃ mayhaṃ, sattabhūmaṃ samuggataṃ;</p>
<p class="gathalast">Kūṭāgāravarūpetaṃ, ekatthambhaṃ manoramaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Ekavīsatikappamhi, udeno nāma khattiyo;</p>
<p class="gathalast">Tatrāpi bhavanaṃ mayhaṃ, sattabhūmaṃ samuggataṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Yaṃ <a name="V1.0054"></a> yaṃ yonupapajjāmi, devattaṃ atha mānusaṃ;</p>
<p class="gathalast">Anubhomi sukhaṃ sabbaṃ <span class="note">[sabbametaṃ (syā.)]</span>, ekatthambhassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Catunnavutito <a name="P1.0057"></a> kappe, yaṃ thambhamadadaṃ tadā;</p>
<p class="gathalast">Duggatiṃ nābhijānāmi, ekatthambhassidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekatthambhiko thero imā gāthāyo abhāsitthāti.</p>
<p class="centered">Ekatthambhikattherassāpadānaṃ dutiyaṃ.</p>
<p class="subhead">3. Nandattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Padumuttarassa bhagavato, lokajeṭṭhassa tādino;</p>
<p class="gathalast">Vatthaṃ khomaṃ mayā dinnaṃ, sayambhussa mahesino.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Taṃ me buddho viyākāsi, jalajuttaranāmako;</p>
<p class="gathalast">‘Iminā vatthadānena, hemavaṇṇo bhavissasi.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘‘Dve <a name="T1.0081"></a> sampattī anubhotvā, kusalamūlehi codito;</p>
<p class="gathalast">Gotamassa bhagavato, kaniṭṭho tvaṃ bhavissasi.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘‘Rāgaratto sukhasīlo, kāmesu gedhamāyuto;</p>
<p class="gathalast">Buddhena codito santo, tadā <span class="note">[tato (syā.)]</span> tvaṃ pabbajissasi.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘‘Pabbajitvāna tvaṃ tattha, kusalamūlena codito;</p>
<p class="gathalast">Sabbāsave pariññāya, nibbāyissasināsavo’.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Satta <a name="M1.0063"></a> <span class="note">[sata (syā.)]</span> kappasahassamhi, caturo ceḷanāmakā;</p>
<p class="gathalast">Saṭṭhi kappasahassamhi, upacelā catujjanā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Pañca kappasahassamhi, ceḷāva caturo janā;</p>
<p class="gathalast">Sattaratanasampannā, catudīpamhi issarā.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nando thero imā gāthāyo abhāsitthāti.</p>
<p class="centered">Nandattherassāpadānaṃ tatiyaṃ.</p>
<p class="subhead">4. Cūḷapanthakattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Padumuttaro <a name="V1.0055"></a><a name="P1.0058"></a> nāma jino, āhutīnaṃ paṭiggaho;</p>
<p class="gathalast">Gaṇamhā vūpakaṭṭho so, himavante vasī tadā.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ahampi <a name="T1.0082"></a> himavantamhi, vasāmi assame tadā;</p>
<p class="gathalast">Acirāgataṃ mahāvīraṃ, upesiṃ lokanāyakaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Pupphacchattaṃ gahetvāna, upagacchiṃ narāsabhaṃ;</p>
<p class="gathalast">Samādhiṃ samāpajjantaṃ, antarāyamakāsahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ubho hatthehi paggayha, pupphacchattaṃ adāsahaṃ;</p>
<p class="gathalast">Paṭiggahesi bhagavā, padumuttaro mahāmuni.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Sabbe devā attamanā, himavantaṃ upenti te;</p>
<p class="gathalast">Sādhukāraṃ pavattesuṃ, anumodissati cakkhumā.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Idaṃ vatvāna te devā, upagacchuṃ naruttamaṃ;</p>
<p class="gathalast">Ākāse dhārayantassa <span class="note">[dhārayantaṃ me (ka), dhārayato me (?)]</span>, padumacchattamuttamaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Satapattachattaṃ paggayha, adāsi tāpaso mama;</p>
<p class="gathalast">‘Tamahaṃ kittayissāmi, suṇātha mama bhāsato.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Pañcavīsatikappāni, devarajjaṃ karissati;</p>
<p class="gathalast">Catuttiṃsatikkhattuñca, cakkavattī bhavissati.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Yaṃ <a name="M1.0064"></a> yaṃ yoniṃ saṃsarati, devattaṃ atha mānusaṃ;</p>
<p class="gathalast">Abbhokāse patiṭṭhantaṃ, padumaṃ dhārayissati’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena <span class="note">[nāmena (sī. ka.)]</span>, satthā loke bhavissati.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘‘Pakāsite pāvacane, manussattaṃ labhissati;</p>
<p class="gathalast">Manomayamhi kāyamhi, uttamo so bhavissati.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘‘Dve <a name="T1.0083"></a> bhātaro bhavissanti, ubhopi panthakavhayā;</p>
<p class="gathalast">Anubhotvā uttamatthaṃ, jotayissanti sāsanaṃ’.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Sohaṃ <a name="V1.0056"></a> aṭṭhārasavasso <span class="note">[so aṭṭhārasavassohaṃ (syā.)]</span>, pabbajiṃ anagāriyaṃ;</p>
<p class="gathalast">Visesāhaṃ na vindāmi, sakyaputtassa sāsane.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Dandhā mayhaṃ gatī āsi, paribhūto pure ahuṃ <span class="note">[ahaṃ (syā.)]</span>;</p>
<p class="gathalast">Bhātā ca maṃ paṇāmesi, gaccha dāni sakaṃ gharaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Sohaṃ paṇāmito santo, saṅghārāmassa koṭṭhake;</p>
<p class="gathalast">Dummano tattha aṭṭhāsiṃ, sāmaññasmiṃ apekkhavā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Bhagavā <a name="P1.0059"></a> tattha <span class="note">[athettha satthā (sī. syā.)]</span> āgacchi, sīsaṃ mayhaṃ parāmasi;</p>
<p class="gathalast">Bāhāya maṃ gahetvāna, saṅghārāmaṃ pavesayi.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Anukampāya me satthā, adāsi pādapuñchaniṃ;</p>
<p class="gathalast">Evaṃ suddhaṃ adhiṭṭhehi, ekamantamadhiṭṭhahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Hatthehi tamahaṃ gayha, sariṃ kokanadaṃ ahaṃ;</p>
<p class="gathalast">Tattha cittaṃ vimucci me, arahattaṃ apāpuṇiṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Manomayesu kāyesu, sabbattha pāramiṃ gato;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā cūḷapanthako <span class="note">[cullapanthako (sī. syā.)]</span> thero imā gāthāyo abhāsitthāti.</p>
<p class="centered">Cūḷapanthakattherassāpadānaṃ catutthaṃ.</p>
<p class="subhead">5. Pilindavacchattheraapadānaṃ</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Nibbute <a name="T1.0084"></a><a name="M1.0065"></a> lokanāthamhi, sumedhe aggapuggale;</p>
<p class="gathalast">Pasannacitto sumano, thūpapūjaṃ akāsahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ye ca khīṇāsavā tattha, chaḷabhiññā mahiddhikā;</p>
<p class="gathalast">Tehaṃ tattha samānetvā, saṅghabhattaṃ akāsahaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Sumedhassa bhagavato, upaṭṭhāko tadā ahu;</p>
<p class="gathalast">Sumedho nāma nāmena, anumodittha so tadā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Tena cittappasādena, vimānaṃ upapajjahaṃ;</p>
<p class="gathalast">Chaḷāsītisahassāni, accharāyo ramiṃsu me.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Mameva <a name="V1.0057"></a> anuvattanti, sabbakāmehi tā sadā;</p>
<p class="gathalast">Aññe deve abhibhomi, puññakammassidaṃ phalaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Pañcavīsatikappamhi, varuṇo nāma khattiyo;</p>
<p class="gathalast">Visuddhabhojano <span class="note">[susuddhabhojano (sī.)]</span> āsiṃ, cakkavattī ahaṃ tadā.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Na te bījaṃ pavapanti, napi nīyanti naṅgalā;</p>
<p class="gathalast">Akaṭṭhapākimaṃ sāliṃ, paribhuñjanti mānusā.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Tattha <a name="P1.0060"></a> rajjaṃ karitvāna, devattaṃ puna gacchahaṃ;</p>
<p class="gathalast">Tadāpi edisā mayhaṃ, nibbattā bhogasampadā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Na maṃ mittā amittā vā, hiṃsanti sabbapāṇino;</p>
<p class="gathalast">Sabbesampi piyo homi, puññakammassidaṃ phalaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Tiṃsakappasahassamhi<a name="T1.0085"></a>, yaṃ dānamadadiṃ tadā;</p>
<p class="gathalast">Duggatiṃ nābhijānāmi, gandhālepassidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Imasmiṃ bhaddake kappe, eko āsiṃ janādhipo;</p>
<p class="gathalast">Mahānubhāvo rājāhaṃ <span class="note">[rājīsi (syā. ka.)]</span>, cakkavattī mahabbalo.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Sohaṃ pañcasu sīlesu, ṭhapetvā janataṃ bahuṃ;</p>
<p class="gathalast">Pāpetvā sugatiṃyeva, devatānaṃ piyo ahuṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Paṭisambhidā <a name="M1.0066"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pilindavaccho <span class="note">[pilindivaccho (sī.)]</span> thero imā gāthāyo abhāsitthāti.</p>
<p class="centered">Pilindavacchattherassāpadānaṃ pañcamaṃ.</p>
<p class="subhead">6. Rāhulattheraapadānaṃ</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Padumuttarassa bhagavato, lokajeṭṭhassa tādino;</p>
<p class="gathalast">Sattabhūmamhi pāsāde, ādāsaṃ santhariṃ ahaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Khīṇāsavasahassehi, parikiṇṇo mahāmuni;</p>
<p class="gathalast">Upāgami gandhakuṭiṃ, dvipadindo <span class="note">[dipadindo (sī. syā.)]</span> narāsabho.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Virocento <span class="note">[virocayaṃ (syā.)]</span> gandhakuṭiṃ, devadevo narāsabho;</p>
<p class="gathalast">Bhikkhusaṅghe ṭhito satthā, imā gāthā abhāsatha.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘‘Yenāyaṃ <a name="T1.0086"></a><a name="V1.0058"></a> jotitā seyyā, ādāsova susanthato;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘‘Soṇṇamayā rūpimayā, atho veḷuriyāmayā;</p>
<p class="gathalast">Nibbattissanti pāsādā, ye keci manaso piyā.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘‘Catusaṭṭhikkhattuṃ <a name="P1.0061"></a> devindo, devarajjaṃ karissati;</p>
<p class="gathalast">Sahassakkhattuṃ cakkavattī, bhavissati anantarā.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘‘Ekavīsatikappamhi, vimalo nāma khattiyo;</p>
<p class="gathalast">Cāturanto vijitāvī, cakkavattī bhavissati.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘‘Nagaraṃ reṇuvatī nāma, iṭṭhakāhi sumāpitaṃ;</p>
<p class="gathalast">Āyāmato tīṇi sataṃ, caturassasamāyutaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Sudassano nāma pāsādo, vissakammena māpito <span class="note">[visukammena§māpito (ka.), vissakammena nimmito (sī.)]</span>;</p>
<p class="gathalast">Kūṭāgāravarūpeto, sattaratanabhūsito.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘‘Dasasaddāvivittaṃ <a name="M1.0067"></a> taṃ <span class="note">[avivittaṃ (sī.)]</span>, vijjādharasamākulaṃ;</p>
<p class="gathalast">Sudassanaṃva nagaraṃ, devatānaṃ bhavissati.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘‘Pabhā niggacchate tassa, uggacchanteva sūriye;</p>
<p class="gathalast">Virocessati taṃ niccaṃ, samantā aṭṭhayojanaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘‘Tusitā so cavitvāna, sukkamūlena codito;</p>
<p class="gathalast">Gotamassa bhagavato, atrajo so bhavissati.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘‘Sace <a name="T1.0087"></a> vaseyya <span class="note">[sacā’vaseyya (?)]</span> agāraṃ, cakkavattī bhaveyya so;</p>
<p class="gathalast">Aṭṭhānametaṃ yaṃ tādī, agāre ratimajjhagā.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘‘Nikkhamitvā agāramhā, pabbajissati subbato;</p>
<p class="gathalast">Rāhulo nāma nāmena, arahā so bhavissati’.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Kikīva aṇḍaṃ rakkheyya, cāmarī viya vāladhiṃ;</p>
<p class="gathalast">Nipako sīlasampanno, mamaṃ rakkhi mahāmuni <span class="note">[evaṃ rakkhiṃ mahāmuni (sī. ka.), mamaṃ dakkhi mahāmuni (syā.)]</span>.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Tassāhaṃ dhammamaññāya, vihāsiṃ sāsane rato;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Paṭisambhidā <a name="V1.0059"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā rāhulo thero imā gāthāyo abhāsitthāti.</p>
<p class="centered">Rāhulattherassāpadānaṃ chaṭṭhaṃ.</p>
<p class="subhead">7. Upasenavaṅgantaputtattheraapadānaṃ</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Padumuttaraṃ <a name="P1.0062"></a> bhagavantaṃ, lokajeṭṭhaṃ narāsabhaṃ;</p>
<p class="gathalast">Pabbhāramhi nisīdantaṃ, upagacchiṃ naruttamaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Kaṇikārapupphaṃ <a name="M1.0068"></a> <span class="note">[kaṇikāraṃ pupphitaṃ (sī. syā.)]</span> disvā, vaṇṭe chetvānahaṃ tadā;</p>
<p class="gathalast">Alaṅkaritvā chattamhi, buddhassa abhiropayiṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Piṇḍapātañca <a name="T1.0088"></a> pādāsiṃ, paramannaṃ subhojanaṃ;</p>
<p class="gathalast">Buddhena navame tattha, samaṇe aṭṭha bhojayiṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Anumodi mahāvīro, sayambhū aggapuggalo;</p>
<p class="gathalast">Iminā chattadānena, paramannapavecchanā.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Tena cittappasādena, sampattimanubhossasi;</p>
<p class="gathalast">Chattiṃsakkhattuṃ devindo, devarajjaṃ karissati.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Ekavīsatikkhattuñca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati <span class="note">[yaṃ vadanti sumedhoti, bhūripaññaṃ sumedhasaṃ; kappeto satasahasse, esa buddho bhavissati; (ka.)]</span>.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Sāsane dibbamānamhi, manussattaṃ gamissati;</p>
<p class="gathalast">Tassa dhammesu dāyādo, oraso dhammanimmito.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Upasenoti nāmena, hessati satthu sāvako;</p>
<p class="gathalast"><span class="note">[idaṃ pādadvayaṃ theragāthāaṭṭhakathāyameva dissati]</span> Samantapāsādikattā, aggaṭṭhāne ṭhapessati</p>
<p class="bodytext"><span class="note">[idaṃ pādadvayaṃ theragāthāaṭṭhakathāyameva dissati]</span>.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Carimaṃ vattate mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, jetvā māraṃ savāhanaṃ <span class="note">[savāhiniṃ (?)]</span>.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="V1.0060"></a> sudaṃ āyasmā upaseno vaṅgantaputto thero imā gāthāyo abhāsitthāti.</p>
<p class="centered">Upasenavaṅgantaputtattherassāpadānaṃ sattamaṃ.</p>
<p class="centered">Tatiyabhāṇavāraṃ.</p>
<p class="subhead">8. Raṭṭhapālattheraapadānaṃ</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Padumuttarassa <a name="T1.0089"></a><a name="M1.0069"></a><a name="P1.0063"></a> bhagavato, lokajeṭṭhassa tādino;</p>
<p class="gathalast">Varanāgo mayā dinno, īsādanto urūḷhavā.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Setacchatto pasobhito, sakappano sahatthipo;</p>
<p class="gathalast">Agghāpetvāna taṃ sabbaṃ, saṅghārāmaṃ akārayiṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Catupaññāsasahassāni, pāsāde kārayiṃ ahaṃ;</p>
<p class="gathalast">Mahoghadānaṃ <span class="note">[mahābhattaṃ (sī.), mahoghañca (ka.), mahādānaṃ (?)]</span> karitvāna, niyyādesiṃ mahesino.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Anumodi mahāvīro, sayambhū aggapuggalo;</p>
<p class="gathalast">Sabbe jane hāsayanto, desesi amataṃ padaṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Taṃ me buddho viyākāsi, jalajuttaranāmako;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘‘Catupaññāsasahassāni, pāsāde kārayī ayaṃ;</p>
<p class="gathalast">Kathayissāmi vipākaṃ, suṇotha mama bhāsato.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘‘Aṭṭhārasasahassāni, kūṭāgārā bhavissare;</p>
<p class="gathalast">Byamhuttamamhi nibbattā, sabbasoṇṇamayā ca te.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘‘Paññāsakkhattuṃ devindo, devarajjaṃ karissati;</p>
<p class="gathalast">Aṭṭhapaññāsakkhattuñca, cakkavattī bhavissati.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘‘Devalokā <a name="T1.0090"></a> cavitvāna, sukkamūlena codito;</p>
<p class="gathalast">Aḍḍhe kule mahābhoge, nibbattissati tāvade.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Raṭṭhapāloti nāmena, hessati satthu sāvako.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘‘Padhānapahitatto <a name="V1.0061"></a> so, upasanto nirūpadhi;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Uṭṭhāya abhinikkhamma, jahitā bhogasampadā;</p>
<p class="gathalast">Kheḷapiṇḍeva bhogamhi, pemaṃ mayhaṃ na vijjati.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Vīriyaṃ <a name="M1.0070"></a><a name="P1.0064"></a> me dhuradhorayhaṃ, yogakkhemādhivāhanaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā raṭṭhapālo thero imā gāthāyo abhāsitthāti.</p>
<p class="centered">Raṭṭhapālattherassāpadānaṃ aṭṭhamaṃ.</p>
<p class="subhead">9. Sopākattheraapadānaṃ</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Pabbhāraṃ sodhayantassa <span class="note">[sevayantassa (sī. ka.)]</span>, vipine pabbatuttame;</p>
<p class="gathalast">Siddhattho nāma bhagavā, āgacchi mama santikaṃ.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Buddhaṃ <a name="T1.0091"></a> upagataṃ disvā, lokajeṭṭhassa tādino;</p>
<p class="gathalast">Santharaṃ santharitvāna <span class="note">[paññapetvāna (syā. aṭṭha)]</span>, pupphāsanamadāsahaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Pupphāsane nisīditvā, siddhattho lokanāyako;</p>
<p class="gathalast">Mamañca gatimaññāya, aniccatamudāhari.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘‘Aniccā vata saṅkhārā, uppādavayadhammino;</p>
<p class="gathalast">Uppajjitvā nirujjhanti, tesaṃ vūpasamo sukho’.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Idaṃ vatvāna sabbaññū, lokajeṭṭho narāsabho;</p>
<p class="gathalast">Nabhaṃ abbhuggami vīro, haṃsarājāva ambare.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Sakaṃ diṭṭhiṃ jahitvāna, bhāvayāniccasaññahaṃ;</p>
<p class="gathalast">Ekāhaṃ bhāvayitvāna, tattha kālaṃ kato ahaṃ.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Dve sampattī anubhotvā, sukkamūlena codito;</p>
<p class="gathalast">Pacchime bhave sampatte, sapākayonupāgamiṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Agārā abhinikkhamma, pabbajiṃ anagāriyaṃ;</p>
<p class="gathalast">Jātiyā sattavassohaṃ, arahattamapāpuṇiṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Āraddhavīriyo <a name="M1.0071"></a><a name="V1.0062"></a> pahitatto, sīlesu susamāhito;</p>
<p class="gathalast">Tosetvāna mahānāgaṃ, alatthaṃ upasampadaṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Catunnavutito <a name="P1.0065"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Catunnavutito kappe, yaṃ saññaṃ bhāvayiṃ tadā;</p>
<p class="gathalast">Taṃ saññaṃ bhāvayantassa, patto me āsavakkhayo.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Paṭisambhidā <a name="T1.0092"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sopāko thero imā gāthāyo abhāsitthāti.</p>
<p class="centered">Sopākattherassāpadānaṃ navamaṃ.</p>
<p class="subhead">10. Sumaṅgalattheraapadānaṃ</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Āhutiṃ yiṭṭhukāmohaṃ, paṭiyādetvāna bhojanaṃ;</p>
<p class="gathalast">Brāhmaṇe paṭimānento, visāle māḷake ṭhito.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Athaddasāsiṃ sambuddhaṃ, piyadassiṃ mahāyasaṃ;</p>
<p class="gathalast">Sabbalokavinetāraṃ, sayambhuṃ aggapuggalaṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Bhagavantaṃ jutimantaṃ, sāvakehi purakkhataṃ;</p>
<p class="gathalast">Ādiccamiva rocantaṃ, rathiyaṃ paṭipannakaṃ.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Añjaliṃ paggahetvāna, sakaṃ cittaṃ pasādayiṃ;</p>
<p class="gathalast">Manasāva nimantesiṃ, ‘āgacchatu mahāmuni’.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Khīṇāsavasahassehi, mama dvāraṃ upāgami.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Namo te purisājañña, namo te purisuttama;</p>
<p class="gathalast">Pāsādaṃ abhirūhitvā, sīhāsane nisīdataṃ <span class="note">[nisīda tvaṃ (sī.)]</span>.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Danto <a name="T1.0093"></a><a name="M1.0072"></a> dantaparivāro, tiṇṇo tārayataṃ varo;</p>
<p class="gathalast">Pāsādaṃ abhirūhitvā, nisīdi pavarāsane.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Yaṃ me atthi sake gehe, āmisaṃ paccupaṭṭhitaṃ;</p>
<p class="gathalast">Tāhaṃ buddhassa pādāsiṃ, pasanno sehi pāṇibhi.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Pasannacitto <a name="V1.0063"></a> sumano, vedajāto katañjalī;</p>
<p class="gathalast">Buddhaseṭṭhaṃ namassāmi, aho buddhassuḷāratā.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Aṭṭhannaṃ <a name="P1.0066"></a> payirūpāsataṃ, bhuñjaṃ khīṇāsavā bahū;</p>
<p class="gathalast">Tuyheveso ānubhāvo, saraṇaṃ taṃ upemahaṃ.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Piyadassī ca bhagavā, lokajeṭṭho narāsabho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘‘Yo so saṅghaṃ abhojesi, ujubhūtaṃ samāhitaṃ;</p>
<p class="gathalast">Tathāgatañca sambuddhaṃ, suṇātha mama bhāsato.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘‘Sattavīsatikkhattuṃ so, devarajjaṃ karissati;</p>
<p class="gathalast">Sakakammābhiraddho so, devaloke ramissati.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘‘Dasa aṭṭha cakkhattuṃ <span class="note">[dasañcaṭṭhakkhatthuṃ (sī.), dasa caṭṭhakkhattuṃ (syā.)]</span> so, cakkavattī bhavissati;</p>
<p class="gathalast">Pathabyā rajjaṃ pañcasataṃ, vasudhaṃ āvasissati’.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Araññavanamoggayha, kānanaṃ byagghasevitaṃ;</p>
<p class="gathalast">Padhānaṃ padahitvāna, kilesā jhāpitā mayā.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Aṭṭhārase kappasate, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhattadānassidaṃ phalaṃ.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Paṭisambhidā <a name="T1.0094"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sumaṅgalo thero imā gāthāyo abhāsitthāti.</p>
<p class="centered">Sumaṅgalattherassāpadānaṃ dasamaṃ.</p>
<p class="bodytext">Tassuddānaṃ –</p>
<p class="gatha1">Sīhāsanī <a name="M1.0073"></a> ekathambhī, nando ca cūḷapanthako;</p>
<p class="gathalast">Pilindarāhulo ceva, vaṅganto raṭṭhapālako.</p>
<p class="gatha1">Sopāko maṅgalo ceva, daseva dutiye vagge;</p>
<p class="gathalast">Satañca aṭṭhatiṃsa ca, gāthā cettha pakāsitā.</p>
<p class="centered">Sīhāsaniyavaggo dutiyo.</p>
<a name="kn10_3"></a>
<p class="chapter">3. Subhūtivaggo</p>
<p class="subhead">1. Subhūtittheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Himavantassāvidūre<a name="M1.0074"></a><a name="V1.0064"></a><a name="P1.0067"></a>, nisabho nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kosiyo nāma nāmena, jaṭilo uggatāpano;</p>
<p class="gathalast">Ekākiyo <span class="note">[ekākiko (ka.)]</span> adutiyo, vasāmi nisabhe tadā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Phalaṃ mūlañca paṇṇañca, na bhuñjāmi ahaṃ tadā;</p>
<p class="gathalast">Pavattaṃva supātāhaṃ <span class="note">[pavattapaṇḍupattāni (sī.)]</span>, upajīvāmi tāvade.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Nāhaṃ <a name="T1.0095"></a> kopemi ājīvaṃ, cajamānopi jīvitaṃ;</p>
<p class="gathalast">Ārādhemi sakaṃ cittaṃ, vivajjemi anesanaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Rāgūpasaṃhitaṃ cittaṃ, yadā uppajjate mama;</p>
<p class="gathalast">Sayaṃva paccavekkhāmi, ekaggo taṃ damemahaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘‘Rajjase rajjanīye ca, dussanīye ca dussase;</p>
<p class="gathalast">Muyhase mohanīye ca, nikkhamassu vanā tuvaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘‘Visuddhānaṃ ayaṃ vāso, nimmalānaṃ tapassinaṃ;</p>
<p class="gathalast">Mā kho visuddhaṃ dūsesi, nikkhamassu vanā tuvaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘‘Agāriko bhavitvāna, yadā puttaṃ <span class="note">[sadāyuttaṃ (sī.), yadāyuttaṃ (syā.)]</span>, labhissasi;</p>
<p class="gathalast">Ubhopi mā virādhesi, nikkhamassu vanā tuvaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘‘Chavālātaṃ yathā kaṭṭhaṃ, na kvaci kiccakārakaṃ;</p>
<p class="gathalast">Neva gāme araññe vā, na hi taṃ kaṭṭhasammataṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘‘Chavālātūpamo tvaṃsi, na gihī nāpi saññato;</p>
<p class="gathalast">Ubhato muttako ajja, nikkhamassu vanā tuvaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘‘Siyā nu kho tava etaṃ, ko pajānāti te idaṃ;</p>
<p class="gathalast">Saddhādhuraṃ vahisi <span class="note">[saddhādhuraṃ jahasi (sī.), sīghaṃ dhuraṃ vahisi (syā.)]</span> me, kosajjabahulāya ca.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘‘Jigucchissanti <a name="M1.0075"></a><a name="V1.0065"></a> taṃ viññū, asuciṃ nāgariko yathā;</p>
<p class="gathalast">Ākaḍḍhitvāna isayo, codayissanti taṃ sadā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘‘Taṃ viññū pavadissanti, samatikkantasāsanaṃ;</p>
<p class="gathalast">Saṃvāsaṃ alabhanto hi, kathaṃ jīvihisi <span class="note">[jīvissasi (sī.)]</span> tuvaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘‘Tidhāpabhinnaṃ <a name="T1.0096"></a><a name="P1.0068"></a> mātaṅgaṃ, kuñjaraṃ saṭṭhihāyanaṃ;</p>
<p class="gathalast">Balī nāgo upagantvā, yūthā nīharate gajaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘‘Yūthā vinissaṭo santo, sukhaṃ sātaṃ na vindati;</p>
<p class="gathalast">Dukkhito vimano hoti, pajjhāyanto pavedhati.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘‘Tatheva jaṭilā tampi, nīharissanti dummatiṃ;</p>
<p class="gathalast">Tehi tvaṃ nissaṭo santo, sukhaṃ sātaṃ na lacchasi.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘‘Divā vā yadi vā rattiṃ, sokasallasamappito;</p>
<p class="gathalast">Ḍayhasi pariḷāhena, gajo yūthāva nissaṭo.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘Jātarūpaṃ yathā kūṭaṃ, neva jhāyati <span class="note">[yāyati (syā.)]</span> katthaci;</p>
<p class="gathalast">Tathā sīlavihīno tvaṃ, na jhāyissasi <span class="note">[yārissati (syā.)]</span> katthaci.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘‘Agāraṃ vasamānopi, kathaṃ jīvihisi tuvaṃ;</p>
<p class="gathalast">Mattikaṃ pettikañcāpi, natthi te nihitaṃ dhanaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘‘Sayaṃ kammaṃ karitvāna, gatte sedaṃ pamocayaṃ;</p>
<p class="gathalast">Evaṃ jīvihisi gehe, sādhu te taṃ na ruccati.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘‘Evāhaṃ tattha vāremi, saṃkilesagataṃ manaṃ;</p>
<p class="gathalast">Nānādhammakathaṃ katvā, pāpā cittaṃ nivārayiṃ’.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Evaṃ me viharantassa, appamādavihārino;</p>
<p class="gathalast">Tiṃsavassasahassāni, vipine me atikkamuṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Appamādarataṃ disvā, uttamatthaṃ gavesakaṃ;</p>
<p class="gathalast">Padumuttarasambuddho, āgacchi mama santikaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Timbarūsakavaṇṇābho<a name="T1.0097"></a>, appameyyo anūpamo;</p>
<p class="gathalast">Rūpenāsadiso buddho, ākāse caṅkamī tadā.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Suphullo <a name="M1.0076"></a> sālarājāva, vijjūvabbhaghanantare;</p>
<p class="gathalast">Ñāṇenāsadiso buddho, ākāse caṅkamī tadā.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sīharājā <a name="V1.0066"></a> vasambhīto <span class="note">[chambhito (ka.)]</span>,</p>
<p class="bodytext">Gajarājāva dappito <span class="note">[dammito (ka.)]</span>.</p>
<p class="gathalast">Lāsito <span class="note">[abhīto (syā.)]</span> byaggharājāva, ākāse caṅkamī tadā.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Siṅgīnikkhasavaṇṇābho, khadiraṅgārasannibho;</p>
<p class="gathalast">Maṇi yathā jotiraso, ākāse caṅkamī tadā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Visuddhakelāsanibho<a name="P1.0069"></a>, puṇṇamāyeva candimā;</p>
<p class="gathalast">Majjhanhikeva <span class="note">[majjhantikeva (sabbattha)]</span> sūriyo, ākāse caṅkamī tadā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Disvā nabhe caṅkamantaṃ, evaṃ cintesahaṃ tadā;</p>
<p class="gathalast">‘Devo nu kho ayaṃ satto, udāhu manujo ayaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘‘Na me suto vā diṭṭho vā, mahiyā ediso naro;</p>
<p class="gathalast">Api mantapadaṃ atthi, ayaṃ satthā bhavissati’.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Evāhaṃ cintayitvāna, sakaṃ cittaṃ pasādayiṃ;</p>
<p class="gathalast">Nānāpupphañca gandhañca, sannipātesahaṃ <span class="note">[sannipātetvāhaṃ (sī.)]</span> tadā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Pupphāsanaṃ paññapetvā, sādhucittaṃ manoramaṃ;</p>
<p class="gathalast">Narasārathinaṃ aggaṃ, idaṃ vacanamabraviṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘‘Idaṃ me āsanaṃ vīra, paññattaṃ tavanucchavaṃ;</p>
<p class="gathalast">Hāsayanto mamaṃ cittaṃ, nisīda kusumāsane’.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Nisīdi <a name="T1.0098"></a> tattha bhagavā, asambhītova <span class="note">[achambhitova (ka.)]</span> kesarī;</p>
<p class="gathalast">Sattarattindivaṃ buddho, pavare kusumāsane.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Namassamāno aṭṭhāsiṃ, sattarattindivaṃ ahaṃ;</p>
<p class="gatha2">Vuṭṭhahitvā samādhimhā, satthā loke anuttaro;</p>
<p class="gathalast">Mama kammaṃ pakittento, idaṃ vacanamabravi.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘‘Bhāvehi buddhānussatiṃ, bhāvanānamanuttaraṃ;</p>
<p class="gathalast">Imaṃ satiṃ bhāvayitvā, pūrayissasi mānasaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Tiṃsakappasahassāni, devaloke ramissasi;</p>
<p class="gatha2">Asītikkhattuṃ devindo, devarajjaṃ karissasi;</p>
<p class="gathalast">Sahassakkhattuṃ cakkavattī, rājā raṭṭhe bhavissasi.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Padesarajjaṃ <a name="M1.0077"></a> vipulaṃ, gaṇanāto asaṅkhiyaṃ;</p>
<p class="gathalast">Anubhossasi taṃ sabbaṃ, buddhānussatiyā phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Bhavābhave <a name="V1.0067"></a> saṃsaranto, mahābhogaṃ labhissasi;</p>
<p class="gathalast">Bhoge te ūnatā natthi, buddhānussatiyā phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Asītikoṭiṃ chaḍḍetvā, dāse kammakare bahū;</p>
<p class="gathalast">Gotamassa bhagavato, sāsane pabbajissasi.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Ārādhayitvā sambuddhaṃ, gotamaṃ sakyapuṅgavaṃ;</p>
<p class="gathalast">Subhūti nāma nāmena, hessati satthu sāvako.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Bhikkhusaṅghe <a name="T1.0099"></a><a name="P1.0070"></a> nisīditvā, dakkhiṇeyyaguṇamhi taṃ;</p>
<p class="gathalast">Tathāraṇavihāre ca, dvīsu agge ṭhapessati’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Idaṃ vatvāna sambuddho, jalajuttamanāmako;</p>
<p class="gathalast">Nabhaṃ abbhuggamī vīro, haṃsarājāva ambare.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Sāsito lokanāthena, namassitvā tathāgataṃ;</p>
<p class="gathalast">Sadā bhāvemi mudito, buddhānussatimuttamaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsaṃ agacchahaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Asītikkhattuṃ devindo, devarajjamakārayiṃ;</p>
<p class="gathalast">Sahassakkhattuṃ rājā ca, cakkavattī ahosahaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Anubhomi susampattiṃ, buddhānussatiyā phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Bhavābhave saṃsaranto, mahābhogaṃ labhāmahaṃ;</p>
<p class="gathalast">Bhoge me ūnatā natthi, buddhānussatiyā phalaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhānussatiyā phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Paṭisambhidā <a name="M1.0078"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā subhūti thero imā gāthāyo abhāsitthāti.</p>
<p class="centered">Subhūtittherassāpadānaṃ paṭhamaṃ.</p>
<p class="subhead">2. Upavānattheraapadānaṃ</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Padumuttaro <a name="T1.0100"></a><a name="V1.0068"></a> nāma jino, sabbadhammāna pāragū;</p>
<p class="gathalast">Jalitvā aggikkhandhova, sambuddho parinibbuto.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Mahājanā samāgamma, pūjayitvā tathāgataṃ;</p>
<p class="gathalast">Citaṃ katvāna sukataṃ, sarīraṃ abhiropayuṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Sarīrakiccaṃ katvāna, dhātuṃ tattha samānayuṃ;</p>
<p class="gathalast">Sadevamānusā sabbe, buddhathūpaṃ akaṃsu te.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Paṭhamā <a name="P1.0071"></a> kañcanamayā, dutiyāsi maṇīmayā;</p>
<p class="gathalast">Tatiyā rūpiyamayā, catutthī phalikāmayā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Tathā <span class="note">[tattha (syā. ka.)]</span> pañcamiyā bhūmi <span class="note">[nemi (sī.)]</span>, lohitaṅgamayā ahu;</p>
<p class="gathalast">Chaṭṭhā masāragallassa, sabbaratanamayūpari.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Jaṅghā maṇimayā āsi, vedikā ratanamayā;</p>
<p class="gathalast">Sabbasoṇṇamayo thūpo, uddhaṃ yojanamuggato.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Devā tattha samāgantvā, ekato mantayuṃ tadā;</p>
<p class="gathalast">Mayampi thūpaṃ kassāma, lokanāthassa tādino.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Dhātu āveṇikā natthi, sarīraṃ ekapiṇḍitaṃ;</p>
<p class="gathalast">Imamhi buddhathūpamhi, kassāma kañcukaṃ mayaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Devā sattahi ratnehi <span class="note">[sattaratanehi (sī.)]</span>, aññaṃ vaḍḍhesu yojanaṃ;</p>
<p class="gathalast">Thūpo dviyojanubbedho, timiraṃ byapahanti so.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Nāgā <a name="T1.0101"></a> tattha samāgantvā, ekato mantayuṃ tadā;</p>
<p class="gathalast">Manussā ceva devā ca, buddhathūpaṃ akaṃsu te.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Mā <a name="M1.0079"></a> no pamattā assumha <span class="note">[assumhā (sī. syā.), āsimhā (?)]</span>, appamattā sadevakā;</p>
<p class="gathalast">Mayampi thūpaṃ kassāma, lokanāthassa tādino.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Indanīlaṃ mahānīlaṃ, atho jotirasaṃ maṇiṃ;</p>
<p class="gathalast">Ekato sannipātetvā, buddhathūpaṃ achādayuṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Sabbaṃ maṇimayaṃ āsi, tāvatā buddhacetiyaṃ;</p>
<p class="gathalast">Tiyojanasamubbiddhaṃ <span class="note">[tīṇi yojanamubbiddhaṃ (sī. ka.)]</span>, ālokakaraṇaṃ tadā.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Garuḷā <a name="V1.0069"></a> ca samāgantvā, ekato mantayuṃ tadā;</p>
<p class="gathalast">Manussā devā nāgā ca, buddhathūpaṃ akaṃsu te.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘‘Mā no pamattā assumha, appamattā sadevakā;</p>
<p class="gathalast">Mayampi thūpaṃ kassāma, lokanāthassa tādino’.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Sabbaṃ maṇimayaṃ thūpaṃ, akaruṃ te ca kañcukaṃ <span class="note">[sabbamaṇimayaṃ thūpe, akaruttarakañcukaṃ (sī.)]</span>;</p>
<p class="gathalast">Yojanaṃ tepi vaḍḍhesuṃ, āyataṃ buddhacetiyaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Catuyojanamubbiddho, buddhathūpo virocati;</p>
<p class="gathalast">Obhāseti disā sabbā, sataraṃsīva uggato.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Kumbhaṇḍā ca samāgantvā, ekato mantayuṃ tadā;</p>
<p class="gatha2">Manussā ceva devā ca, nāgā ca garuḷā tathā.</p>
<p class="gathalast">Paccekaṃ buddhaseṭṭhassa, akaṃsu thūpamuttamaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘‘Mā no pamattā assumha, appamattā sadevakā;</p>
<p class="gatha2">Mayampi thūpaṃ kassāma, lokanāthassa tādino;</p>
<p class="gathalast">Ratanehi chādessāma, āyataṃ buddhacetiyaṃ’.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Yojanaṃ tepi vaḍḍhesuṃ, āyataṃ buddhacetiyaṃ;</p>
<p class="gathalast">Pañcayojanamubbiddho, thūpo obhāsate tadā.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Yakkhā <a name="P1.0072"></a> tattha samāgantvā, ekato mantayuṃ tadā;</p>
<p class="gathalast">Manussā devā nāgā ca, garuḷā kumbhaaṇḍakā.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Paccekaṃ buddhaseṭṭhassa, akaṃsu thūpamuttamaṃ;</p>
<p class="gathalast">‘Mā no pamattā assumha, appamattā sadevakā.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘‘Mayampi <a name="T1.0102"></a><a name="M1.0080"></a> thūpaṃ kassāma, lokanāthassa tādino;</p>
<p class="gathalast">Phalikāhi chādessāma, āyataṃ buddhacetiyaṃ’.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Yojanaṃ tepi vaḍḍhesuṃ, āyataṃ buddhacetiyaṃ;</p>
<p class="gathalast">Cha yojanāni ubbiddho, thūpo obhāsate tadā.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Gandhabbā ca samāgantvā, ekato mantayuṃ tadā;</p>
<p class="gathalast">‘Manujā devatā nāgā, garuḷā kumbhayakkhakā.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘‘Sabbekaṃsu buddhathūpaṃ, mayamettha akārakā;</p>
<p class="gathalast">Mayampi thūpaṃ kassāma, lokanāthassa tādino’.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Vediyo <a name="V1.0070"></a> satta katvāna, chattamāropayiṃsu te;</p>
<p class="gathalast">Sabbasoṇṇamayaṃ thūpaṃ, gandhabbā kārayuṃ tadā.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Sattayojanamubbiddho, thūpo obhāsate tadā;</p>
<p class="gathalast">Rattindivā na ñāyanti, āloko hoti <span class="note">[ālokā honti (syā. ka.)]</span> sabbadā.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Abhibhonti <a name="T1.0103"></a> na tassābhā, candasūrā satārakā;</p>
<p class="gathalast">Samantā yojanasate, padīpopi na pajjali.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Tena kālena ye keci, thūpaṃ pūjenti mānusā;</p>
<p class="gathalast">Na te thūpamāruhanti, ambare ukkhipanti te.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Devehi ṭhapito yakkho, abhisammatanāmako;</p>
<p class="gathalast">Dhajaṃ vā pupphadāmaṃ vā, abhiropeti uttari.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Na te passanti taṃ yakkhaṃ, dāmaṃ passanti gacchato;</p>
<p class="gathalast">Evaṃ passitvā gacchantā, sabbe gacchanti suggatiṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Viruddhā <span class="note">[visaddhā (sī.)]</span> ye pāvacane, pasannā ye ca sāsane;</p>
<p class="gathalast">Pāṭiheraṃ daṭṭhukāmā, thūpaṃ pūjenti mānusā.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Nagare haṃsavatiyā, ahosiṃ bhatako <span class="note">[varako (syā. ka.)]</span> tadā;</p>
<p class="gathalast">Āmoditaṃ janaṃ disvā, evaṃ cintesahaṃ tadā.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘‘Uḷāro bhagavā heso, yassa dhātudharedisaṃ;</p>
<p class="gathalast">Imā ca janatā tuṭṭhā, kāraṃ kubbaṃ na tappare <span class="note">[kubbantanappakaṃ (sī.)]</span>.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Ahampi <a name="M1.0081"></a> kāraṃ kassāmi, lokanāthassa tādino;</p>
<p class="gathalast">Tassa dhammesu dāyādo, bhavissāmi anāgate’.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Sudhotaṃ <a name="P1.0073"></a> rajakenāhaṃ, uttareyyapaṭaṃ mama;</p>
<p class="gathalast">Veḷagge ālagetvāna, dhajaṃ ukkhipimambare.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Abhisammatako gayha, ambarehāsi me dhajaṃ;</p>
<p class="gathalast">Vāteritaṃ dhajaṃ disvā, bhiyyo hāsaṃ janesahaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Tattha <a name="T1.0104"></a> cittaṃ pasādetvā, samaṇaṃ upasaṅkamiṃ;</p>
<p class="gathalast">Taṃ bhikkhuṃ abhivādetvā, vipākaṃ pucchahaṃ dhaje.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘So me kathesi ānanda, pītisañjananaṃ mama;</p>
<p class="gathalast">‘Tassa dhajassa vipākaṃ, anubhossasi sabbadā.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Hatthī <a name="V1.0071"></a> assā rathā pattī, senā ca caturaṅginī;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Saṭṭhitūriyasahassāni, bheriyo samalaṅkatā;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘‘Chaḷāsītisahassāni, nāriyo samalaṅkatā;</p>
<p class="gathalast">Vicittavatthābharaṇā, āmuttamaṇikuṇḍalā.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘‘Aḷārapamhā hasulā, susaññā tanumajjhimā;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘‘Tiṃsakappasahassāni, devaloke ramissasi;</p>
<p class="gathalast">Asītikkhattuṃ devindo, devarajjaṃ karissasi.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘‘Sahassakkhattuṃ rājā ca, cakkavattī bhavissasi;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘‘Devalokā cavitvāna, sukkamūlena codito;</p>
<p class="gathalast">Puññakammena saṃyutto, brahmabandhu bhavissasi.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘‘Asītikoṭiṃ <a name="T1.0105"></a> chaḍḍetvā, dāse kammakare bahū;</p>
<p class="gathalast">Gotamassa bhagavato, sāsane pabbajissasi.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘‘Ārādhayitvā <a name="M1.0082"></a> sambuddhaṃ, gotamaṃ sakyapuṅgavaṃ;</p>
<p class="gathalast">Upavānoti nāmena, hessasi satthu sāvako’.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova kilese jhāpayī mama.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Cakkavattissa santassa, catudīpissarassa me;</p>
<p class="gathalast">Tiyojanāni samantā, ussīsanti dhajā sadā.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Satasahassito <a name="P1.0074"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, dhajadānassidaṃ phalaṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="V1.0072"></a> sudaṃ āyasmā upavāno thero imā gāthāyo abhāsitthāti.</p>
<p class="centered">Upavānattherassāpadānaṃ dutiyaṃ.</p>
<p class="subhead">3. Tisaraṇagamaniyattheraapadānaṃ</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Nagare candavatiyā <span class="note">[bandhumatiyā (aṭṭha.)]</span>, mātuupaṭṭhāko <span class="note">[mātupaṭṭhāyako (sī.), mātupaṭṭhānako (syā.)]</span> ahuṃ;</p>
<p class="gathalast">Andhā mātā pitā mayhaṃ, te posemi ahaṃ tadā.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Rahogato <a name="T1.0106"></a> nisīditvā, evaṃ cintesahaṃ tadā;</p>
<p class="gathalast">Posento mātāpitaro, pabbajjaṃ na labhāmahaṃ.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Mahandhakārapihitā <span class="note">[tamandhakārapihitā (syā.)]</span>, tividhaggīhi ḍayhare;</p>
<p class="gathalast">Etādise bhave <span class="note">[bhaye (sī.)]</span> jāte, natthi koci vināyako.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Buddho loke samuppanno, dippati <span class="note">[dibbati (ka.)]</span> <span class="note">[jinasāsanaṃ (sī.)]</span> dāni sāsanaṃ;</p>
<p class="gathalast">Sakkā uddharituṃ attā, puññakāmena jantunā.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Uggayha tīṇi saraṇe, paripuṇṇāni gopayiṃ;</p>
<p class="gathalast">Tena kammena sukatena, paṭimokkhāmi duggatiṃ.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Nisabho <a name="M1.0083"></a> nāma samaṇo, buddhassa aggasāvako;</p>
<p class="gathalast">Tamahaṃ upagantvāna, saraṇagamanaṃ gahiṃ.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Vassasatasahassāni, āyu vijjati tāvade;</p>
<p class="gathalast">Tāvatā saraṇagamanaṃ, paripuṇṇaṃ agopayiṃ.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Carime vattamānamhi, saraṇaṃ taṃ anussariṃ;</p>
<p class="gathalast">Tena kammena sukatena, tāvatiṃsaṃ agacchahaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Devalokagato santo, puññakammasamāhito;</p>
<p class="gathalast">Yaṃ desaṃ <span class="note">[yaṃ yaṃ desaṃ (syā.)]</span> upapajjāmi <span class="note">[upagacchāmi (sī.)]</span>, aṭṭha hetū labhāmahaṃ.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Disāsu <a name="P1.0075"></a> pūjito homi, tikkhapañño bhavāmahaṃ;</p>
<p class="gathalast">Sabbe devānuvattanti, amitabhogaṃ labhāmahaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Suvaṇṇavaṇṇo sabbattha, paṭikanto bhavāmahaṃ;</p>
<p class="gathalast">Mittānaṃ acalo homi, yaso abbhuggato mamaṃ.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Asītikkhattu <a name="T1.0107"></a> devindo, devarajjamakārayiṃ;</p>
<p class="gathalast">Dibbasukhaṃ anubhaviṃ, accharāhi purakkhato.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Pañcasattatikkhattuñca<a name="V1.0073"></a>, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Pacchime bhave sampatte, puññakammasamāhito;</p>
<p class="gathalast">Pure sāvatthiyaṃ jāto, mahāsāle suaḍḍhake.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Nagarā nikkhamitvāna, dārakehi purakkhato;</p>
<p class="gathalast">Hasakhiḍḍasamaṅgīhaṃ <span class="note">[sāhaṃ khiḍḍasamaṅgī (syā.)]</span>, saṅghārāmaṃ upāgamiṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Tatthaddasāsiṃ <span class="note">[tatthaddasāhaṃ (ka.)]</span> samaṇaṃ, vippamuttaṃ nirūpadhiṃ;</p>
<p class="gathalast">So me dhammamadesesi, saraṇañca adāsi me.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Sohaṃ sutvāna saraṇaṃ, saraṇaṃ me anussariṃ;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Jātiyā sattame vasse, arahattamapāpuṇiṃ;</p>
<p class="gathalast">Upasampādayi buddho, guṇamaññāya cakkhumā.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Aparimeyye <a name="M1.0084"></a> ito kappe, saraṇāni agacchahaṃ;</p>
<p class="gathalast">Tato me sukataṃ kammaṃ, phalaṃ dassesi me idha.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Sugopitaṃ me saraṇaṃ, mānasaṃ suppaṇīhitaṃ;</p>
<p class="gathalast">Anubhotvā yasaṃ sabbaṃ, pattomhi acalaṃ padaṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Yesaṃ sotāvadhānatthi, suṇotha mama bhāsato;</p>
<p class="gathalast">Ahaṃ <span class="note">[atthaṃ (syā.)]</span> vo kathayissāmi, sāmaṃ diṭṭhaṃ padaṃ mama.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘‘Buddho <a name="T1.0108"></a> loke samuppanno, vattate jinasāsanaṃ;</p>
<p class="gathalast">Amatā vāditā bherī, sokasallavinodanā.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘‘Yathāsakena thāmena, puññakkhette anuttare;</p>
<p class="gathalast">Adhikāraṃ kareyyātha, passayissatha nibbutiṃ.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘‘Paggayha tīṇi saraṇe, pañcasīlāni gopiya;</p>
<p class="gathalast">Buddhe cittaṃ pasādetvā, dukkhassantaṃ karissatha.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘‘Sammā dhammaṃ bhāvetvāna <span class="note">[mamopamaṃ karitvāna (sī. syā.)]</span>, sīlāni <a name="P1.0076"></a> parigopiya;</p>
<p class="gathalast">Aciraṃ arahattaṃ vo, sabbepi pāpuṇissatha.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘‘Tevijjo iddhipattomhi, cetopariyakovido;</p>
<p class="gathalast">Sāvako te mahāvīra, saraṇo <span class="note">[caraṇe (sī. syā.)]</span> vandati satthuno’.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Aparimeyye <a name="V1.0074"></a> ito kappe, saraṇaṃ buddhassa gacchahaṃ;</p>
<p class="gathalast">Duggatiṃ nābhijānāmi, saraṇaṃ gamane phalaṃ.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tisaraṇagamaniyo thero imā gāthāyo abhāsitthāti.</p>
<p class="centered">Tisaraṇagamaniyattherassāpadānaṃ tatiyaṃ.</p>
<p class="subhead">4. Pañcasīlasamādāniyattheraapadānaṃ</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Nagare candavatiyā, bhatako āsahaṃ tadā;</p>
<p class="gathalast">Parakammāyane yutto, pabbajjaṃ na labhāmahaṃ.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Mahandhakārapihitā<a name="T1.0109"></a><a name="M1.0085"></a>, tividhaggīhi ḍayhare;</p>
<p class="gathalast">Kena nu kho upāyena, visaṃyutto bhave ahaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Deyyadhammo ca me natthi, varāko bhatako ahaṃ;</p>
<p class="gathalast">Yaṃnūnāhaṃ pañcasīlaṃ, rakkheyyaṃ paripūrayaṃ.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Anomadassissa munino, nisabho nāma sāvako;</p>
<p class="gathalast">Tamahaṃ upasaṅkamma, pañcasikkhāpadaggahiṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Vassasatasahassāni, āyu vijjati tāvade;</p>
<p class="gathalast">Tāvatā pañcasīlāni, paripuṇṇāni gopayiṃ.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Maccukāle ca sampatte, devā assāsayanti maṃ;</p>
<p class="gathalast">‘Ratho sahassayutto te, mārisāyaṃ <span class="note">[mārisassa (ka.)]</span> upaṭṭhito’.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Vattante carime citte, mama sīlaṃ anussariṃ;</p>
<p class="gathalast">Tena kammena sukatena, tāvatiṃsaṃ agacchahaṃ.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Tiṃsakkhattuñca <a name="P1.0077"></a> devindo, devarajjamakārayiṃ;</p>
<p class="gathalast">Dibbasukhaṃ <span class="note">[dibbaṃ sukhaṃ (sī.)]</span> anubhaviṃ, accharāhi purakkhato.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Pañcasattatikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Devalokā cavitvāna, sukkamūlena codito;</p>
<p class="gathalast">Pure vesāliyaṃ jāto, mahāsāle suaḍḍhake.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Vassūpanāyike <a name="V1.0075"></a> kāle, dippante <span class="note">[dibbanti (ka.)]</span> jinasāsane;</p>
<p class="gathalast">Mātā ca me pitā ceva, pañcasikkhāpadaggahuṃ.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Saha <a name="T1.0110"></a> sutvānahaṃ sīlaṃ, mama sīlaṃ anussariṃ;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Jātiyā pañcavassena, arahattamapāpuṇiṃ;</p>
<p class="gathalast">Upasampādayi buddho, guṇamaññāya cakkhumā.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Paripuṇṇāni gopetvā, pañcasikkhāpadānahaṃ;</p>
<p class="gathalast">Aparimeyye ito kappe, vinipātaṃ na gacchahaṃ.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Svāhaṃ <a name="M1.0086"></a> yasamanubhaviṃ, tesaṃ sīlāna vāhasā;</p>
<p class="gathalast">Kappakoṭimpi kittento, kittaye ekadesakaṃ.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Pañcasīlāni gopetvā, tayo hetū labhāmahaṃ;</p>
<p class="gathalast">Dīghāyuko mahābhogo, tikkhapañño bhavāmahaṃ.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Saṃkittento ca <span class="note">[pakittentova (sī.), pakittente ca (syā.)]</span> sabbesaṃ, abhimattañca porisaṃ;</p>
<p class="gathalast">Bhavābhave saṃsaritvā, ete ṭhāne labhāmahaṃ.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Aparimeyyasīlesu, vattantā jinasāvakā;</p>
<p class="gathalast">Bhavesu yadi rajjeyyuṃ, vipāko kīdiso bhave.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Suciṇṇaṃ me pañcasīlaṃ, bhatakena tapassinā <span class="note">[vipassinā (sī.)]</span>;</p>
<p class="gathalast">Tena sīlenahaṃ ajja, mocayiṃ sabbabandhanā.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Aparimeyye ito kappe, pañcasīlāni gopayiṃ;</p>
<p class="gathalast">Duggatiṃ nābhijānāmi, pañcasīlānidaṃ phalaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0111"></a> sudaṃ āyasmā pañcasīlasamādāniyo thero imā gāthāyo abhāsitthāti.</p>
<p class="centered">Pañcasīlasamādāniyattherassāpadānaṃ catutthaṃ.</p>
<p class="subhead">5. Annasaṃsāvakattheraapadānaṃ</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Suvaṇṇavaṇṇaṃ <a name="P1.0078"></a> sambuddhaṃ, gacchantaṃ antarāpaṇe;</p>
<p class="gathalast">Kañcanagghiyasaṃkāsaṃ, bāttiṃsavaralakkhaṇaṃ.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Siddhatthaṃ <a name="V1.0076"></a> lokapajjotaṃ, appameyyaṃ anopamaṃ;</p>
<p class="gathalast">Alatthaṃ paramaṃ pītiṃ, disvā dantaṃ jutindharaṃ.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Sambuddhaṃ abhināmetvā, bhojayiṃ taṃ mahāmuniṃ;</p>
<p class="gathalast">Mahākāruṇiko loke <span class="note">[nātho (sī.)]</span>, anumodi mamaṃ tadā.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Tasmiṃ <a name="M1.0087"></a> mahākāruṇike, paramassāsakārake;</p>
<p class="gathalast">Buddhe cittaṃ pasādetvā, kappaṃ saggamhi modahaṃ.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhikkhādānassidaṃ phalaṃ.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā annasaṃsāvako thero imā gāthāyo abhāsitthāti.</p>
<p class="centered">Annasaṃsāvakattherassāpadānaṃ pañcamaṃ.</p>
<p class="subhead">6. Dhūpadāyakattheraapadānaṃ</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Siddhatthassa <a name="T1.0112"></a> bhagavato, lokajeṭṭhassa tādino;</p>
<p class="gathalast">Kuṭidhūpaṃ mayā dinnaṃ, vippasannena cetasā.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbesampi piyo homi, dhūpadānassidaṃ phalaṃ.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Catunnavutito kappe, yaṃ dhūpamadadiṃ tadā <span class="note">[yaṃ dhūpanamadāsahaṃ (ka.)]</span>;</p>
<p class="gathalast">Duggatiṃ nābhijānāmi, dhūpadānassidaṃ phalaṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhūpadāyako thero imā gāthāyo abhāsitthāti.</p>
<p class="centered">Dhūpadāyakattherassāpadānaṃ chaṭṭhaṃ.</p>
<p class="subhead">7. Pulinapūjakattheraapadānaṃ</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Vipassissa <a name="V1.0077"></a><a name="P1.0079"></a> bhagavato, bodhiyā pādaputtame;</p>
<p class="gathalast">Purāṇapulinaṃ hitvā <span class="note">[chaḍḍetvā (sī. syā.)]</span>, suddhapulinamākiriṃ.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Ekanavutito <a name="M1.0088"></a> kappe, yaṃ pulinamadāsahaṃ;</p>
<p class="gathalast">Duggatiṃ nābhijānāmi, pulinadānassidaṃ phalaṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Tiṃsatime <a name="T1.0113"></a> <span class="note">[tipaññāse (sī. syā.)]</span> ito kappe, rājā āsiṃ janādhibhū;</p>
<p class="gathalast">Mahāpulinanāmena, cakkavattī mahabbalo.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pulinapūjako thero imā gāthāyo abhāsitthāti.</p>
<p class="centered">Pulinapūjakattherassāpadānaṃ sattamaṃ.</p>
<p class="subhead">8. Uttiyattheraapadānaṃ</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Candabhāgānadītīre, susumāro ahaṃ tadā;</p>
<p class="gathalast">Sagocarappasutohaṃ <span class="note">[sabhojanapasutāhaṃ (syā. ka.)]</span>, nadītitthaṃ agacchahaṃ.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Siddhattho tamhi samaye, sayambhū aggapuggalo;</p>
<p class="gathalast">Nadiṃ taritukāmo so, nadītitthaṃ upāgami.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Upāgate ca <span class="note">[upāgatamhi (syā. ka.)]</span> sambuddhe, ahampi tatthupāgamiṃ;</p>
<p class="gathalast">Upagantvāna sambuddhaṃ, imaṃ vācaṃ udīrayiṃ.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘‘Abhirūha mahāvīra, tāressāmi ahaṃ tuvaṃ;</p>
<p class="gathalast">Pettikaṃ visayaṃ mayhaṃ, anukampa mahāmuni’.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Mama uggajjanaṃ sutvā, abhirūhi mahāmuni;</p>
<p class="gathalast">Haṭṭho haṭṭhena cittena, tāresiṃ lokanāyakaṃ.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Nadiyā <a name="T1.0114"></a> pārime tīre, siddhattho lokanāyako;</p>
<p class="gathalast">Assāsesi mamaṃ tattha, amataṃ pāpuṇissasi.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Tamhā <a name="V1.0078"></a> kāyā cavitvāna, devalokaṃ āgacchahaṃ;</p>
<p class="gathalast">Dibbasukhaṃ anubhaviṃ, accharāhi purakkhato.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Sattakkhattuñca <a name="M1.0089"></a> devindo, devarajjamakāsahaṃ;</p>
<p class="gathalast">Tīṇikkhattuṃ cakkavattī, mahiyā issaro ahuṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Vivekamanuyuttohaṃ<a name="P1.0080"></a>, nipako ca susaṃvuto;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Catunnavutito kappe, tāresiṃ yaṃ narāsabhaṃ;</p>
<p class="gathalast">Duggatiṃ nābhijānāmi, taraṇāya idaṃ phalaṃ.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā uttiyo <span class="note">[uttiriyo (sī.)]</span> thero imā gāthāyo abhāsitthāti.</p>
<p class="centered">Uttiyattherassāpadānaṃ aṭṭhamaṃ.</p>
<p class="subhead">9. Ekañjalikattheraapadānaṃ</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, gacchantaṃ antarāpaṇe;</p>
<p class="gathalast">Vipassiṃ satthavāhaggaṃ, naravaraṃ vināyakaṃ.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Adantadamanaṃ <a name="T1.0115"></a> tādiṃ, mahāvādiṃ mahāmatiṃ;</p>
<p class="gathalast">Disvā pasanno sumano, ekañjalimakāsahaṃ.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Ekanavutito kappe, yamañjaliṃ kariṃ <span class="note">[yaṃ añjalimakariṃ (syā.), añjalimakariṃ (ka.)]</span> tadā;</p>
<p class="gathalast">Duggatiṃ nābhijānāmi, añjalissa idaṃ phalaṃ.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekañjaliko thero imā gāthāyo abhāsitthāti.</p>
<p class="centered">Ekañjalikattherassāpadānaṃ navamaṃ.</p>
<p class="subhead">10. Khomadāyakattheraapadānaṃ</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Nagare <a name="M1.0090"></a><a name="V1.0079"></a> bandhumatiyā, ahosiṃ vāṇijo tadā;</p>
<p class="gathalast">Teneva dāraṃ posemi, ropemi bījasampadaṃ.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Rathiyaṃ paṭipannassa, vipassissa mahesino;</p>
<p class="gathalast">Ekaṃ khomaṃ mayā dinnaṃ, kusalatthāya satthuno.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Ekanavutito <a name="P1.0081"></a> kappe, yaṃ khomamadadiṃ tadā;</p>
<p class="gathalast">Duggatiṃ nābhijānāmi, khomadānassidaṃ phalaṃ.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Sattarase <span class="note">[sattavīse (sī. syā.)]</span> ito kappe, eko sindhavasandhano;</p>
<p class="gathalast">Sattaratanasampanno, catudīpamhi issaro.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Paṭisambhidā <a name="T1.0116"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā khomadāyako thero imā gāthāyo abhāsitthāti.</p>
<p class="centered">Khomadāyakattherassāpadānaṃ dasamaṃ.</p>
<p class="bodytext">Tassuddānaṃ –</p>
<p class="gatha1">Susūti upavāno ca, saraṇo sīlagāhako;</p>
<p class="gathalast">Annasaṃsāvako khomadāyī ca, daseva tatiye gaṇe;</p>
<p class="gatha1">Añjalī khomadāyī ca, daseva tatiye gaṇe;</p>
<p class="gathalast">Pañcālīsītisataṃ vuttā, gāthāyo sabbapiṇḍitā.</p>
<p class="centered">Subhūtivaggo tatiyo.</p>
<p class="centered">Catutthabhāṇavāraṃ.</p>
<a name="kn10_4"></a>
<p class="chapter">4. Kuṇḍadhānavaggo</p>
<p class="subhead">1. Kuṇḍadhānattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Sattāhaṃ <a name="M1.0091"></a><a name="V1.0080"></a> paṭisallīnaṃ, sayambhuṃ aggapuggalaṃ;</p>
<p class="gathalast">Pasannacitto sumano, buddhaseṭṭhaṃ upaṭṭhahiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Vuṭṭhitaṃ kālamaññāya, padumuttaraṃ mahāmuniṃ;</p>
<p class="gathalast">Mahantiṃ kadalīkaṇṇiṃ, gahetvā upagacchahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Paṭiggahetvā <a name="T1.0117"></a> <span class="note">[paṭiggahesi (syā. ka.)]</span> bhagavā, sabbaññū <span class="note">[taṃ phalaṃ (sī.)]</span> lokanāyako;</p>
<p class="gathalast">Mama cittaṃ pasādento, paribhuñji mahāmuni.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paribhuñjitvā sambuddho, satthavāho anuttaro;</p>
<p class="gathalast">Sakāsane nisīditvā, imā gāthā abhāsatha.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘‘Ye <a name="P1.0082"></a> ca santi samitāro <span class="note">[ye vasanti sametāro (sī.)]</span>, yakkhā imamhi pabbate;</p>
<p class="gathalast">Araññe bhūtabhabyāni <span class="note">[bhūtagaṇā sabbe (syā.)]</span>, suṇantu vacanaṃ mama’.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Yo so buddhaṃ upaṭṭhāsi, migarājaṃva kesariṃ <span class="note">[migarājāva kesarī (sī.)]</span>;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘‘Ekādasañcakkhattuṃ, so <span class="note">[soyamekādasakkhattuṃ (sī.)]</span> devarājā bhavissati;</p>
<p class="gathalast">Catutiṃsatikkhattuñca, cakkavattī bhavissati.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘‘Akkositvāna samaṇe, sīlavante anāsave;</p>
<p class="gathalast">Pāpakammavipākena, nāmadheyyaṃ labhissati <span class="note">[bhavissati (ka.)]</span>.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Kuṇḍadhānoti nāmena, sāvako so bhavissati’.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Pavivekamanuyutto, jhāyī jhānarato ahaṃ;</p>
<p class="gathalast">Tosayitvāna satthāraṃ, viharāmi anāsavo.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Sāvakehi <a name="M1.0092"></a><a name="V1.0081"></a> <span class="note">[sāvakaggehi (sī.)]</span> parivuto, bhikkhusaṅghapurakkhato;</p>
<p class="gathalast">Bhikkhusaṅghe nisīditvā, salākaṃ gāhayī jino.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Ekaṃsaṃ <a name="T1.0118"></a> cīvaraṃ katvā, vanditvā lokanāyakaṃ;</p>
<p class="gathalast">Vadataṃ varassa purato, paṭhamaṃ aggahesahaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Tena kammena bhagavā, dasasahassīkampako;</p>
<p class="gathalast">Bhikkhusaṅghe nisīditvā, aggaṭṭhāne ṭhapesi maṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Vīriyaṃ me dhuradhorayhaṃ, yogakkhemādhivāhanaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kuṇḍadhāno thero imā gāthāyo abhāsitthāti.</p>
<p class="centered">Kuṇḍadhānattherassāpadānaṃ paṭhamaṃ.</p>
<p class="subhead">2. Sāgatattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Sobhito <a name="P1.0083"></a> nāma nāmena, ahosiṃ brāhmaṇo tadā;</p>
<p class="gathalast">Purakkhato sasissehi, ārāmaṃ agamāsahaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Bhagavā tamhi samaye, bhikkhusaṅghapurakkhato;</p>
<p class="gathalast">Ārāmadvārā nikkhamma, aṭṭhāsi purisuttamo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tamaddasāsiṃ sambuddhaṃ, dantaṃ dantapurakkhataṃ;</p>
<p class="gathalast">Sakaṃ cittaṃ pasādetvā, santhaviṃ lokanāyakaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ye keci pādapā sabbe, mahiyā te virūhare;</p>
<p class="gathalast">Buddhimanto <a name="T1.0119"></a> tathā sattā, ruhanti jinasāsane.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Satthavāhosi sappañño, mahesi bahuke jane;</p>
<p class="gathalast">Vipathā uddharitvāna, pathaṃ ācikkhase tuvaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Danto <a name="M1.0093"></a> dantaparikiṇṇo <span class="note">[purakkhato (syā.)]</span>, jhāyī jhānaratehi ca;</p>
<p class="gathalast">Ātāpī pahitattehi, upasantehi tādibhi.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Alaṅkato parisāhi, puññañāṇehi sobhati;</p>
<p class="gathalast">Pabhā niddhāvate tuyhaṃ, sūriyodayane yathā.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Pasannacittaṃ <a name="V1.0082"></a> disvāna, mahesī padumuttaro;</p>
<p class="gathalast">Bhikkhusaṅghe ṭhito satthā, imā gāthā abhāsatha.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘‘Yo so hāsaṃ janetvāna, mamaṃ kittesi brāhmaṇo;</p>
<p class="gathalast">Kappānaṃ satasahassaṃ, devaloke ramissati.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘‘Tusitā hi cavitvāna, sukkamūlena codito;</p>
<p class="gathalast">Gotamassa bhagavato, sāsane pabbajissati.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘‘Tena kammena sukatena, arahattaṃ <span class="note">[tuṭṭhahaṭṭhaṃ (syā. ka.)]</span> labhissati;</p>
<p class="gathalast">Sāgato nāma nāmena, hessati satthu sāvako’.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Pabbajitvāna kāyena, pāpakammaṃ vivajjayiṃ;</p>
<p class="gathalast">Vacīduccaritaṃ hitvā, ājīvaṃ parisodhayiṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Evaṃ <a name="P1.0084"></a> viharamānohaṃ, tejodhātūsu kovido;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā <a name="T1.0120"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sāgato thero imā gāthāyo abhāsitthāti.</p>
<p class="centered">Sāgatattherassāpadānaṃ dutiyaṃ.</p>
<p class="subhead">3. Mahākaccānattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Padumuttaranāthassa, padumaṃ nāma cetiyaṃ;</p>
<p class="gathalast">Silāsanaṃ <span class="note">[sīhāsanaṃ (ka.)]</span> kārayitvā, suvaṇṇenābhilepayiṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ratanāmayachattañca, paggayha vāḷabījaniṃ <span class="note">[vāḷabījanī (sī. syā.)]</span>;</p>
<p class="gathalast">Buddhassa abhiropesiṃ, lokabandhussa tādino.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Yāvatā <a name="M1.0094"></a> devatā bhummā <span class="note">[bhūmā (ka.)]</span>, sabbe sannipatuṃ tadā;</p>
<p class="gathalast">Ratanāmayachattānaṃ, vipākaṃ kathayissati.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Tañca sabbaṃ suṇissāma, kathayantassa satthuno;</p>
<p class="gathalast">Bhiyyo hāsaṃ janeyyāma, sammāsambuddhasāsane.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Hemāsane nisīditvā, sayambhū aggapuggalo;</p>
<p class="gathalast">Bhikkhusaṅghaparibyūḷho <span class="note">[paribbūḷho (sī.)]</span>, imā gāthā abhāsatha.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘‘Yenidaṃ <a name="V1.0083"></a> āsanaṃ dinnaṃ, sovaṇṇaṃ ratanāmayaṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Tiṃsakappāni <a name="T1.0121"></a> devindo, devarajjaṃ karissati;</p>
<p class="gathalast">Samantā yojanasataṃ, ābhāyābhibhavissati.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Manussalokamāgantvā, cakkavattī bhavissati;</p>
<p class="gathalast">Pabhassaroti nāmena, uggatejo bhavissati.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Divā vā yadi vā rattiṃ, sataraṃsīva uggato;</p>
<p class="gathalast">Samantā aṭṭharatanaṃ, ujjotissati khattiyo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Tusitā <a name="P1.0085"></a> hi cavitvāna, sukkamūlena codito;</p>
<p class="gathalast">Kaccāno nāma nāmena, brahmabandhu bhavissati.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘So pacchā pabbajitvāna, arahā hessatināsavo;</p>
<p class="gathalast">Gotamo lokapajjoto, aggaṭṭhāne ṭhapessati.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Saṃkhittapucchitaṃ <span class="note">[saṃkhittaṃ pucchitaṃ (syā. ka.)]</span> pañhaṃ, vitthārena kathessati;</p>
<p class="gathalast">Kathayanto ca taṃ pañhaṃ, ajjhāsayaṃ <span class="note">[ajjhāsaṃ (sī.), abbhāsaṃ (ka.)]</span> pūrayissati’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Aḍḍhe kule abhijāto, brāhmaṇo mantapāragū;</p>
<p class="gathalast">Ohāya dhanadhaññāni, pabbajiṃ anagāriyaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Saṃkhittenapi pucchante, vitthārena kathemahaṃ;</p>
<p class="gathalast">Ajjhāsayaṃ tesaṃ pūremi, tosemi dvipaduttamaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Tosito <a name="M1.0095"></a> me mahāvīro, sayambhū aggapuggalo;</p>
<p class="gathalast">Bhikkhusaṅghe nisīditvā, etadagge ṭhapesi maṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā <a name="T1.0122"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mahākaccāno thero imā gāthāyo abhāsitthāti.</p>
<p class="centered">Mahākaccānattherassāpadānaṃ tatiyaṃ.</p>
<p class="subhead">4. Kāḷudāyittheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Padumuttarabuddhassa<a name="V1.0084"></a>, lokajeṭṭhassa tādino;</p>
<p class="gathalast">Addhānaṃ paṭipannassa, carato cārikaṃ tadā.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Suphullaṃ padumaṃ gayha, uppalaṃ mallikañcahaṃ;</p>
<p class="gathalast">Paramannaṃ gahetvāna, adāsiṃ satthuno ahaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paribhuñji mahāvīro, paramannaṃ subhojanaṃ;</p>
<p class="gathalast">Tañca pupphaṃ gahetvāna, janassa sampadassayi.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Iṭṭhaṃ kantaṃ <span class="note">[kantayidaṃ (syā.)]</span>, piyaṃ loke, jalajaṃ pupphamuttamaṃ;</p>
<p class="gathalast">Sudukkaraṃ kataṃ tena, yo me pupphaṃ adāsidaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Yo <a name="P1.0086"></a> pupphamabhiropesi, paramannañcadāsi me;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘‘Dasa aṭṭha cakkhattuṃ <span class="note">[dasa caṭṭhakkhattuṃ (sī.), dasamaṭṭhakkhattuṃ (syā.)]</span> so, devarajjaṃ karissati;</p>
<p class="gathalast">Uppalaṃ padumañcāpi, mallikañca taduttari.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘‘Assa <a name="T1.0123"></a> puññavipākena, dibbagandhasamāyutaṃ;</p>
<p class="gathalast">Ākāse chadanaṃ katvā, dhārayissati tāvade.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘‘Pañcavīsatikkhattuñca, cakkavattī bhavissati;</p>
<p class="gathalast">Pathabyā rajjaṃ pañcasataṃ, vasudhaṃ āvasissati.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena <span class="note">[nāmena (sī. syā. ka.)]</span>, satthā loke bhavissati.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘‘Sakakammābhiraddho <a name="M1.0096"></a> so, sukkamūlena codito;</p>
<p class="gathalast">Sakyānaṃ nandijanano, ñātibandhu bhavissati.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘‘Paṭisambhidamanuppattaṃ, katakiccamanāsavaṃ;</p>
<p class="gathalast">Gotamo lokabandhu taṃ <span class="note">[so (sī.)]</span>, etadagge ṭhapessati.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘‘Padhānapahitatto so, upasanto nirūpadhi;</p>
<p class="gathalast">Udāyī nāma nāmena, hessati satthu sāvako’.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Rāgo <a name="V1.0085"></a> doso ca moho ca, māno makkho ca dhaṃsito;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Tosayiñcāpi sambuddhaṃ, ātāpī nipako ahaṃ;</p>
<p class="gathalast">Pasādito <span class="note">[pamodito (sī.)]</span> ca sambuddho, etadagge ṭhapesi maṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ <a name="T1.0124"></a> sudaṃ āyasmā kāḷudāyī thero imā gāthāyo abhāsitthāti;</p>
<p class="centered">Kāḷudāyītherassāpadānaṃ catutthaṃ.</p>
<p class="subhead">5. Mogharājattheraapadānaṃ</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Atthadassī <a name="P1.0087"></a> tu bhagavā, sayambhū aparājito;</p>
<p class="gathalast">Bhikkhusaṅghaparibyūḷho, rathiyaṃ paṭipajjatha.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Sissehi samparivuto, gharamhā abhinikkhamiṃ;</p>
<p class="gathalast">Nikkhamitvānahaṃ tattha, addasaṃ lokanāyakaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Abhivādiya sambuddhaṃ, sire katvāna añjaliṃ;</p>
<p class="gathalast">Sakaṃ cittaṃ pasādetvā, santhaviṃ lokanāyakaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Yāvatā rūpino sattā, arūpī vā asaññino;</p>
<p class="gathalast">Sabbe te tava ñāṇamhi, anto honti samogadhā.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Sukhumacchikajālena<a name="M1.0097"></a>, udakaṃ yo parikkhipe;</p>
<p class="gathalast">Ye keci udake pāṇā, antojāle bhavanti te.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Yesañca cetanā atthi, rūpino ca arūpino;</p>
<p class="gathalast">Sabbe te tava ñāṇamhi, anto honti samogadhā.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Samuddharasimaṃ lokaṃ, andhakārasamākulaṃ;</p>
<p class="gathalast">Tava dhammaṃ suṇitvāna, kaṅkhāsotaṃ taranti te.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Avijjānivute loke, andhakārena otthaṭe;</p>
<p class="gathalast">Tava <a name="T1.0125"></a> ñāṇamhi jotante, andhakārā padhaṃsitā.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Tuvaṃ cakkhūsi sabbesaṃ, mahātamapanūdano;</p>
<p class="gathalast">Tava dhammaṃ suṇitvāna, nibbāyati bahujjano.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Puṭakaṃ <a name="V1.0086"></a> pūrayitvāna <span class="note">[pīṭharaṃ (sī.), putaraṃ (syā.)]</span>, madhukhuddamaneḷakaṃ;</p>
<p class="gathalast">Ubho hatthehi paggayha, upanesiṃ mahesino.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Paṭiggaṇhi mahāvīro, sahatthena mahā isī;</p>
<p class="gathalast">Bhuñjitvā tañca sabbaññū, vehāsaṃ nabhamuggami.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Antalikkhe ṭhito satthā, atthadassī narāsabho;</p>
<p class="gathalast">Mama cittaṃ pasādento, imā gāthā abhāsatha.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Yenidaṃ thavitaṃ ñāṇaṃ, buddhaseṭṭho ca thomito;</p>
<p class="gathalast">Tena cittappasādena, duggatiṃ so na gacchati.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘‘Catuddasañcakkhattuṃ <span class="note">[catusaṭṭhiñca (syā.)]</span> so, devarajjaṃ karissati;</p>
<p class="gathalast">Pathabyā rajjaṃ aṭṭhasataṃ, vasudhaṃ āvasissati.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘‘Pañceva <a name="P1.0088"></a> satakkhattuñca <span class="note">[atha pañcasatakkhattuṃ (sī.)]</span>, cakkavattī bhavissati;</p>
<p class="gathalast">Padesarajjaṃ asaṅkheyyaṃ, mahiyā kārayissati.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Gotamassa bhagavato, sāsane pabbajissati.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘‘Gambhīraṃ nipuṇaṃ atthaṃ, ñāṇena vicinissati;</p>
<p class="gathalast">Mogharājāti nāmena, hessati satthu sāvako.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘‘Tīhi <a name="M1.0098"></a> vijjāhi sampannaṃ, katakiccamanāsavaṃ;</p>
<p class="gathalast">Gotamo <a name="T1.0126"></a> satthavāhaggo, etadagge ṭhapessati’.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Hitvā mānusakaṃ yogaṃ, chetvāna bhavabandhanaṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ <a name="T1.0127"></a> sudaṃ āyasmā mogharājo thero imā gāthāyo abhāsitthāti;</p>
<p class="centered">Mogharājattherassāpadānaṃ pañcamaṃ.</p>
<p class="subhead">6. Adhimuttattheraapadānaṃ</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Nibbute lokanāthamhi, atthadassīnaruttame;</p>
<p class="gathalast">Upaṭṭhahiṃ bhikkhusaṅghaṃ, vippasannena cetasā.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Nimantetvā <a name="V1.0087"></a> bhikkhusaṅghaṃ <span class="note">[saṃgharatanaṃ (sī. syā.)]</span>, ujubhūtaṃ samāhitaṃ;</p>
<p class="gathalast">Ucchunā maṇḍapaṃ katvā, bhojesiṃ saṅghamuttamaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbe satte abhibhomi <span class="note">[atibhomi (sī. ka.)]</span>, puññakammassidaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Aṭṭhārase kappasate, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ucchudānassidaṃ phalaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā adhimutto thero imā gāthāyo abhāsitthāti;</p>
<p class="centered">Adhimuttattherassāpadānaṃ chaṭṭhaṃ.</p>
<p class="subhead">7. Lasuṇadāyakattheraapadānaṃ</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Himavantassāvidūre<a name="P1.0089"></a>, tāpaso āsahaṃ tadā;</p>
<p class="gathalast">Lasuṇaṃ upajīvāmi, lasuṇaṃ mayhabhojanaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Khāriyo <a name="M1.0099"></a> pūrayitvāna, saṅghārāmamagacchahaṃ;</p>
<p class="gathalast">Haṭṭho haṭṭhena cittena, saṅghassa lasuṇaṃ adaṃ.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Vipassissa naraggassa, sāsane niratassahaṃ;</p>
<p class="gathalast">Saṅghassa lasuṇaṃ datvā, kappaṃ saggamhi modahaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Ekanavutito kappe, lasuṇaṃ yamadaṃ tadā;</p>
<p class="gathalast">Duggatiṃ nābhijānāmi, lasuṇassa idaṃ phalaṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā lasuṇadāyako thero imā gāthāyo abhāsitthāti;</p>
<p class="centered">Lasuṇadāyakattherassāpadānaṃ sattamaṃ.</p>
<p class="subhead">8. Āyāgadāyakattheraapadānaṃ</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Nibbute <a name="T1.0128"></a> lokanāthamhi, sikhimhi vadataṃ vare;</p>
<p class="gathalast">Haṭṭho haṭṭhena cittena, avandiṃ thūpamuttamaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Vaḍḍhakīhi <a name="V1.0088"></a> kathāpetvā, mūlaṃ datvānahaṃ tadā;</p>
<p class="gathalast">Haṭṭho haṭṭhena cittena, āyāgaṃ kārapesahaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Aṭṭha kappāni devesu, abbokiṇṇaṃ <span class="note">[abbocchinnaṃ (sī.)]</span> vasiṃ ahaṃ;</p>
<p class="gathalast">Avasesesu kappesu, vokiṇṇaṃ saṃsariṃ ahaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Kāye visaṃ na kamati, satthāni na ca hanti me;</p>
<p class="gathalast">Udakehaṃ na miyyāmi, āyāgassa idaṃ phalaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Yadicchāmi ahaṃ vassaṃ, mahāmegho pavassati;</p>
<p class="gathalast">Devāpi me vasaṃ enti, puññakammassidaṃ phalaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Sattaratanasampanno, tisakkhattuṃ ahosahaṃ;</p>
<p class="gathalast">Na maṃ kecāvajānanti, puññakammassidaṃ phalaṃ.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Ekattiṃse <a name="P1.0090"></a> ito kappe, āyāgaṃ yamakārayiṃ;</p>
<p class="gathalast">Duggatiṃ nābhijānāmi, āyāgassa idaṃ phalaṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Paṭisambhidā <a name="M1.0100"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā āyāgadāyako thero imā gāthāyo abhāsitthāti.</p>
<p class="centered">Āyāgadāyakattherassāpadānaṃ aṭṭhamaṃ.</p>
<p class="subhead">9. Dhammacakkikattheraapadānaṃ</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Siddhatthassa <a name="T1.0129"></a> bhagavato, sīhāsanassa sammukhā;</p>
<p class="gathalast">Dhammacakkaṃ me ṭhapitaṃ, sukataṃ viññuvaṇṇitaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Cāruvaṇṇova sobhāmi, sayoggabalavāhano;</p>
<p class="gathalast">Parivārenti maṃ niccaṃ, anuyantā bahujjanā.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Saṭṭhitūriyasahassehi, paricāremahaṃ sadā;</p>
<p class="gathalast">Parivārena sobhāmi, puññakammassidaṃ phalaṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Catunnavutito kappe, yaṃ cakkaṃ ṭhapayiṃ ahaṃ;</p>
<p class="gathalast">Duggatiṃ nābhijānāmi, dhammacakkassidaṃ phalaṃ.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Ito ekādase kappe, aṭṭhāsiṃsu janādhipā;</p>
<p class="gathalast">Sahassarājanāmena, cakkavattī mahabbalā.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Paṭisambhidā <a name="V1.0089"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhammacakkiko thero imā gāthāyo abhāsitthāti.</p>
<p class="centered">Dhammacakkikattherassāpadānaṃ navamaṃ.</p>
<p class="subhead">10. Kapparukkhiyattheraapadānaṃ</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Siddhatthassa bhagavato, thūpaseṭṭhassa sammukhā;</p>
<p class="gathalast">Vicittadusse lagetvā <span class="note">[laggetvā (sī. syā.)]</span>, kapparukkhaṃ ṭhapesahaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Yaṃ <a name="T1.0130"></a><a name="M1.0101"></a> yaṃ yonupapajjāmi, devattaṃ atha mānusaṃ;</p>
<p class="gathalast">Sobhayanto mama dvāraṃ, kapparukkho patiṭṭhati.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Ahañca <a name="P1.0091"></a> parisā ceva, ye keci mama vassitā <span class="note">[nissitā (sī.)]</span>;</p>
<p class="gathalast">Tamhā dussaṃ gahetvāna, nivāsema mayaṃ sadā <span class="note">[tadā (syā.)]</span>.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Catunnavutito kappe, yaṃ rukkhaṃ ṭhapayiṃ ahaṃ;</p>
<p class="gathalast">Duggatiṃ nābhijānāmi, kapparukkhassidaṃ phalaṃ.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Ito ca sattame kappe, suceḷā aṭṭha khattiyā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kapparukkhiyo thero imā gāthāyo abhāsitthāti.</p>
<p class="centered">Kapparukkhiyattherassāpadānaṃ dasamaṃ.</p>
<p class="centered">Kuṇḍadhānavaggo catuttho.</p>
<p class="bodytext">Tassuddānaṃ –</p>
<p class="gatha1">Kuṇḍasāgatakaccānā, udāyī mogharājako;</p>
<p class="gatha2">Adhimutto lasuṇado, āyāgī dhammacakkiko;</p>
<p class="gathalast">Kapparukkhī ca dasamo, gāthā dvayadasasataṃ <span class="note">[gāthāyo dvādasasataṃ (sī.)]</span>.</p>
<a name="kn10_5"></a>
<p class="chapter">5. Upālivaggo</p>
<p class="subhead">1. Bhāgineyyupālittheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Khīṇāsavasahassehi<a name="T1.0131"></a><a name="M1.0102"></a>, parivuto <span class="note">[pareto (ka. aṭṭha)]</span> lokanāyako;</p>
<p class="gathalast">Vivekamanuyutto so, gacchate paṭisallituṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ajinena nivatthohaṃ, tidaṇḍaparidhārako;</p>
<p class="gathalast">Bhikkhusaṅghaparibyūḷhaṃ, addasaṃ lokanāyakaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekaṃsaṃ <a name="P1.0092"></a> ajinaṃ katvā, sire katvāna añjaliṃ;</p>
<p class="gathalast">Sambuddhaṃ abhivādetvā, santhaviṃ lokanāyakaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Yathāṇḍajā ca saṃsedā, opapātī jalābujā;</p>
<p class="gathalast">Kākādipakkhino sabbe, antalikkhacarā sadā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Ye keci pāṇabhūtatthi, saññino vā asaññino;</p>
<p class="gathalast">Sabbe te tava ñāṇamhi, anto honti samogadhā.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Gandhā ca pabbateyyā ye, himavantanaguttame;</p>
<p class="gathalast">Sabbe te tava sīlamhi, kalāyapi na yujjare.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Mohandhakārapakkhando, ayaṃ loko sadevako;</p>
<p class="gathalast">Tava ñāṇamhi jotante, andhakārā vidhaṃsitā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Yathā atthaṅgate sūriye, honti sattā tamogatā;</p>
<p class="gathalast">Evaṃ buddhe anuppanne, hoti loko tamogato.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Yathodayanto ādicco, vinodeti tamaṃ sadā;</p>
<p class="gathalast">Tatheva tvaṃ buddhaseṭṭha, viddhaṃsesi tamaṃ sadā.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Padhānapahitattosi<a name="T1.0132"></a>, buddho loke sadevake;</p>
<p class="gathalast">Tava kammābhiraddhena, tosesi janataṃ bahuṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Taṃ sabbaṃ anumoditvā, padumuttaro mahāmuni;</p>
<p class="gathalast">Nabhaṃ abbhuggamī dhīro, haṃsarājāva ambare.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Abbhuggantvāna <a name="V1.0091"></a> sambuddho, mahesi padumuttaro;</p>
<p class="gathalast">Antalikkhe ṭhito satthā, imā gāthā abhāsatha.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Yenidaṃ <a name="M1.0103"></a> thavitaṃ ñāṇaṃ, opammehi samāyutaṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘‘Aṭṭhārasañca khattuṃ so, devarājā bhavissati;</p>
<p class="gathalast">Pathabyā rajjaṃ tisataṃ, vasudhaṃ āvasissati.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘‘Pañcavīsatikkhattuñca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘‘Tusitā hi cavitvāna, sukkamūlena codito;</p>
<p class="gathalast">Hīnova jātiyā santo, upāli nāma hessati.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘So <a name="P1.0093"></a> pacchā pabbajitvāna, virājetvāna pāpakaṃ;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘‘Tuṭṭho ca gotamo buddho, sakyaputto mahāyaso;</p>
<p class="gathalast">Vinayādhigataṃ tassa, etadagge ṭhapessati’.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Saddhāyāhaṃ <a name="T1.0133"></a> pabbajito, katakicco anāsavo;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Bhagavā cānukampī maṃ, vinayehaṃ visārado;</p>
<p class="gathalast">Sakakammābhiraddho ca, viharāmi anāsavo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Saṃvuto pātimokkhamhi, indriyesu ca pañcasu;</p>
<p class="gathalast">Dhāremi vinayaṃ sabbaṃ, kevalaṃ ratanākaraṃ <span class="note">[ratanaggharaṃ (ka.)]</span>.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Mamañca guṇamaññāya, satthā loke anuttaro;</p>
<p class="gathalast">Bhikkhusaṅghe nisīditvā, etadagge ṭhapesi maṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upālithero imā gāthāyo abhāsitthāti.</p>
<p class="centered">Bhāgineyyupālittherassāpadānaṃ paṭhamaṃ.</p>
<p class="subhead">2. Soṇakoḷivisattheraapadānaṃ</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Anomadassissa <a name="M1.0104"></a><a name="V1.0092"></a> munino, lokajeṭṭhassa tādino;</p>
<p class="gathalast">Sudhāya lepanaṃ katvā, caṅkamaṃ kārayiṃ ahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Nānāvaṇehi pupphehi, caṅkamaṃ santhariṃ ahaṃ;</p>
<p class="gathalast">Ākāse vitānaṃ katvā, bhojayiṃ buddhamuttamaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Añjaliṃ <a name="T1.0134"></a> paggahetvāna, abhivādetvāna subbataṃ <span class="note">[pupphakaṃ (ka.)]</span>;</p>
<p class="gathalast">Dīghasālaṃ bhagavato, niyyādesimahaṃ tadā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Paṭiggahesi bhagavā, anukampāya cakkhumā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭiggahetvāna sambuddho, dakkhiṇeyyo sadevake;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘‘Yo so haṭṭhena cittena, dīghasālaṃ adāsi <span class="note">[akāsi (sī.)]</span> me;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘‘Imassa <a name="P1.0094"></a> maccukālamhi, puññakammasamaṅgino;</p>
<p class="gathalast">Sahassayuttassaratho, upaṭṭhissati tāvade.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘‘Tena yānenayaṃ poso, devalokaṃ gamissati;</p>
<p class="gathalast">Anumodissare devā, sampatte kusalabbhave <span class="note">[kusale bhave (sī. syā.)]</span>.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘‘Mahārahaṃ byamhaṃ seṭṭhaṃ, ratanamattikalepanaṃ;</p>
<p class="gathalast">Kūṭāgāravarūpetaṃ, byamhaṃ ajjhāvasissati.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Pañcavīsati kappāni, devarājā bhavissati.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘‘Sattasattatikkhattuñca, cakkavattī bhavissati;</p>
<p class="gathalast">Yasodharasanāmā <span class="note">[yasedharā samānā (sī.)]</span> te, sabbepi ekanāmakā.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘‘Dve sampattī anubhotvā, vaḍḍhetvā <span class="note">[cinitvā (syā.)]</span> puññasañcayaṃ;</p>
<p class="gathalast">Aṭṭhavīsatikappamhi, cakkavattī bhavissati.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Tatrāpi <a name="T1.0135"></a><a name="M1.0105"></a> byamhaṃ pavaraṃ, vissakammena māpitaṃ;</p>
<p class="gathalast">Dasasaddāvivittaṃ taṃ, puramajjhāvasissati.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Aparimeyye <a name="V1.0093"></a> ito kappe, bhūmipālo mahiddhiko;</p>
<p class="gathalast">Okkāko nāma nāmena, rājā raṭṭhe bhavissati.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Soḷasitthisahassānaṃ, sabbāsaṃ pavarā ca sā <span class="note">[pavarāva yā (syā.), pavarā piyā (?)]</span>;</p>
<p class="gathalast">Abhijātā khattiyānī, nava putte janessati.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Nava putte janetvāna, khattiyānī marissati;</p>
<p class="gathalast">Taruṇī ca piyā kaññā, mahesittaṃ karissati.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Okkākaṃ tosayitvāna, varaṃ kaññā labhissati;</p>
<p class="gathalast">Varaṃ laddhāna sā kaññā, putte pabbājayissati.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Pabbājitā ca te sabbe, gamissanti naguttamaṃ;</p>
<p class="gathalast">Jātibhedabhayā sabbe, bhaginīhi vasissare <span class="note">[saṃvasissare (sī.)]</span>.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Ekā ca kaññā byādhīhi, bhavissati parikkhatā <span class="note">[purakkhatā (syā. ka.)]</span>;</p>
<p class="gathalast">Mā no jāti pabhijjīti, nikhaṇissanti khattiyā.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘‘Khattiyo nīharitvāna, tāya saddhiṃ vasissati;</p>
<p class="gathalast">Bhavissati tadā bhedo, okkākakulasambhavo.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘‘Tesaṃ <a name="P1.0095"></a> pajā bhavissanti, koḷiyā nāma jātiyā;</p>
<p class="gathalast">Tattha mānusakaṃ bhogaṃ, anubhossatinappakaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘‘Tamhā kāyā cavitvāna, devalokaṃ gamissati;</p>
<p class="gathalast">Tatrāpi pavaraṃ byamhaṃ, labhissati manoramaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘‘Devalokā <a name="T1.0136"></a> cavitvāna, sukkamūlena codito;</p>
<p class="gathalast">Āgantvāna manussattaṃ, soṇo nāma bhavissati.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Āraddhavīriyo pahitatto, padahaṃ satthu sāsane;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘‘Anantadassī bhagavā, gotamo sakyapuṅgavo;</p>
<p class="gathalast">Visesaññū mahāvīro, aggaṭṭhāne ṭhapessati’.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Vuṭṭhamhi <a name="M1.0106"></a> deve caturaṅgulamhi, tiṇe anileritaaṅgaṇamhi;</p>
<p class="gathalast">Ṭhatvāna yogassa payuttatādino, tatottariṃ pāramatā na vijjati.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Uttame damathe danto, cittaṃ me supaṇīhitaṃ;</p>
<p class="gathalast">Bhāro me ohito sabbo, nibbutomhi anāsavo.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Aṅgīraso <a name="V1.0094"></a> mahānāgo, abhijātova kesarī;</p>
<p class="gathalast">Bhikkhusaṅghe nisīditvā, etadagge ṭhapesi maṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā soṇo koḷiviso <span class="note">[koḷiyavesso (sī. syā.), koṭikaṇṇo (ka.)]</span> thero imā gāthāyo abhāsitthāti.</p>
<p class="centered">Soṇakoḷivisattherassāpadānaṃ dutiyaṃ.</p>
<p class="subhead">3. Kāḷigodhāputtabhaddiyattheraapadānaṃ</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Padumuttarasambuddhaṃ<a name="T1.0137"></a>, mettacittaṃ mahāmuniṃ;</p>
<p class="gathalast">Upeti janatā sabbā, sabbalokagganāyakaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Sattukañca baddhakañca <span class="note">[vatthaṃ senāsanañceva (sī.), sattukañca padakañca (sī. aṭṭha.), sattukañca pavākañca (syā.)]</span>, āmisaṃ pānabhojanaṃ;</p>
<p class="gathalast">Dadanti satthuno sabbe, puññakkhette anuttare.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ahampi <a name="P1.0096"></a> dānaṃ dassāmi, devadevassa tādino;</p>
<p class="gathalast">Buddhaseṭṭhaṃ nimantetvā, saṅghampi ca anuttaraṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Uyyojitā mayā cete, nimantesuṃ tathāgataṃ;</p>
<p class="gathalast">Kevalaṃ bhikkhusaṅghañca, puññakkhettaṃ anuttaraṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Satasahassapallaṅkaṃ, sovaṇṇaṃ gonakatthataṃ;</p>
<p class="gatha2">Tūlikāpaṭalikāya, khomakappāsikehi ca;</p>
<p class="gathalast">Mahārahaṃ paññāpayiṃ, āsanaṃ buddhayuttakaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Padumuttaro <a name="M1.0107"></a> lokavidū, devadevo narāsabho;</p>
<p class="gathalast">Bhikkhusaṅghaparibyūḷho, mama dvāramupāgami.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Paccuggantvāna sambuddhaṃ, lokanāthaṃ yasassinaṃ;</p>
<p class="gathalast">Pasannacitto sumano, abhināmayiṃ saṅgharaṃ <span class="note">[sakaṃ gharaṃ (sī.)]</span>.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Bhikkhūnaṃ satasahassaṃ, buddhañca lokanāyakaṃ;</p>
<p class="gathalast">Pasannacitto sumano, paramannena tappayiṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Bhikkhusaṅghe <a name="T1.0138"></a> nisīditvā, imā gāthā abhāsatha.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘‘Yenidaṃ āsanaṃ dinnaṃ, sovaṇṇaṃ gonakatthataṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘‘Catusattatikkhattuṃ <a name="V1.0095"></a> so, devarajjaṃ karissati;</p>
<p class="gathalast">Anubhossati sampattiṃ, accharāhi purakkhato.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘‘Padesarajjaṃ sahassaṃ, vasudhaṃ āvasissati;</p>
<p class="gathalast">Ekapaññāsakkhattuñca, cakkavattī bhavissati.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘‘Sabbāsu bhavayonīsu, uccākulī <span class="note">[uccākule (ka.)]</span> bhavissati;</p>
<p class="gatha2">So ca pacchā pabbajitvā, sukkamūlena codito;</p>
<p class="gathalast">Bhaddiyo nāma nāmena, hessati satthu sāvako.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘‘Vivekamanuyuttomhi, pantasenanivāsahaṃ;</p>
<p class="gathalast">Phalañcādhigataṃ sabbaṃ, cattaklesomhi ajjahaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘‘Mama sabbaṃ <span class="note">[kammaṃ (?)]</span> abhiññāya, sabbaññū lokanāyako;</p>
<p class="gathalast">Bhikkhusaṅghe nisīditvā, etadagge ṭhapesi maṃ’.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="P1.0097"></a> sudaṃ āyasmā bhaddiyo kāḷigodhāya putto thero imā gāthāyo abhāsitthāti.</p>
<p class="centered">Bhaddiyassa kāḷigodhāya puttattherassāpadānaṃ tatiyaṃ.</p>
<p class="subhead">4. Sanniṭṭhāpakattheraapadānaṃ</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Araññe <a name="T1.0139"></a><a name="M1.0108"></a> kuṭikaṃ katvā, vasāmi pabbatantare;</p>
<p class="gathalast">Lābhālābhena santuṭṭho, yasena ayasena ca.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Vasīsatasahassehi <span class="note">[bhikkhusatasahassehi (syā.)]</span>, āgacchi mama santikaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Upāgataṃ mahānāgaṃ <span class="note">[mahāvīraṃ (sī.)]</span>, jalajuttamanāmakaṃ;</p>
<p class="gathalast">Tiṇasantharaṃ <span class="note">[tiṇattharaṃ (ka.)]</span> paññāpetvā, adāsiṃ satthuno ahaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Pasannacitto sumano, āmaṇḍaṃ pānīyañcahaṃ;</p>
<p class="gathalast">Adāsiṃ ujubhūtassa, vippasannena cetasā.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Satasahassito kappe <span class="note">[satasahasse ito kappe (sī.)]</span>, yaṃ dānamadadiṃ tadā;</p>
<p class="gathalast">Duggatiṃ nābhijānāmi, āmaṇḍassa idaṃ phalaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Ekatālīsakappamhi, eko āsiṃ arindamo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Paṭisambhidā <a name="V1.0096"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sanniṭṭhāpako <span class="note">[sannidhāpako (sī.)]</span> thero imā gāthāyo abhāsitthāti.</p>
<p class="centered">Sanniṭṭhāpakattherassāpadānaṃ catutthaṃ.</p>
<p class="subhead">5. Pañcahatthiyattheraapadānaṃ</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Sumedho <a name="T1.0140"></a> nāma sambuddho, gacchate antarāpaṇe;</p>
<p class="gathalast">Okkhittacakkhu <span class="note">[khittacakkhu (ka. sī. ka.)]</span> mitabhāṇī, satimā saṃvutindriyo.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Pañca uppalahatthāni, āveḷatthaṃ ahaṃsu me;</p>
<p class="gathalast">Tena buddhaṃ apūjesiṃ, pasanno sehi pāṇibhi.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Āropitā <a name="P1.0098"></a> ca te pupphā, chadanaṃ assu satthuno;</p>
<p class="gathalast">Samādhiṃsu <span class="note">[saṃsāviṃsu (sī.)]</span> mahānāgaṃ, sissā ācariyaṃ yathā.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Tiṃsakappasahassamhi<a name="M1.0109"></a>, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Ito vīsakappasate, ahesuṃ pañca khattiyā;</p>
<p class="gathalast">Hatthiyā nāma nāmena, cakkavattī mahabbalā.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pañcahatthiyo thero imā gāthāyo abhāsitthāti.</p>
<p class="centered">Pañcahatthiyattherassāpadānaṃ pañcamaṃ.</p>
<p class="subhead">6. Padumacchadaniyattheraapadānaṃ</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Nibbute lokanāthamhi, vipassimhaggapuggale;</p>
<p class="gathalast">Suphullapadumaṃ gayha, citamāropayiṃ ahaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Āropite <a name="T1.0141"></a> ca citake, vehāsaṃ nabhamuggami;</p>
<p class="gathalast">Ākāse chadanaṃ <span class="note">[ākāsacchadanaṃ (sī.)]</span> katvā, citakamhi adhārayi.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Sattatālīsito <a name="V1.0097"></a> kappe, padumissaranāmako;</p>
<p class="gathalast">Cāturanto vijitāvī, cakkavattī mahabbalo.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā padumacchadaniyo thero imā gāthāyo abhāsitthāti;</p>
<p class="centered">Padumacchadaniyattherassāpadānaṃ chaṭṭhaṃ.</p>
<p class="subhead">7. Sayanadāyakattheraapadānaṃ</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Siddhatthassa bhagavato, mettacittassa tādino;</p>
<p class="gathalast">Sayanaggaṃ mayā dinnaṃ, dussabhaṇḍehi <span class="note">[dussabhaṇḍena (syā.)]</span> atthataṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Paṭiggahesi <a name="M1.0110"></a> bhagavā, kappiyaṃ sayanāsanaṃ;</p>
<p class="gathalast">Uṭṭhāya sayanā <span class="note">[āsanā (sī.)]</span> tamhā, vehāsaṃ uggamī jino.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Catunnavutito <a name="P1.0099"></a> kappe, yaṃ sayanamadāsahaṃ;</p>
<p class="gathalast">Duggatiṃ nābhijānāmi, sayanassa idaṃ phalaṃ.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Ekapaññāsito <a name="T1.0142"></a> kappe, varako <span class="note">[varuṇo (sī. syā.)]</span> devasavhayo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sayanadāyako thero imā gāthāyo abhāsitthāti.</p>
<p class="centered">Sayanadāyakattherassāpadānaṃ sattamaṃ.</p>
<p class="subhead">8. Caṅkamanadāyakattheraapadānaṃ</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Atthadassissa munino, lokajeṭṭhassa tādino;</p>
<p class="gathalast">Iṭṭhakāhi cinitvāna, caṅkamaṃ kārayiṃ ahaṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Uccato pañcaratanaṃ, caṅkamaṃ sādhumāpitaṃ;</p>
<p class="gathalast">Āyāmato hatthasataṃ, bhāvanīyyaṃ manoramaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Paṭiggahesi bhagavā, atthadassī naruttamo;</p>
<p class="gathalast">Hatthena pulinaṃ gayha, imā gāthā abhāsatha.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘‘Iminā <a name="V1.0098"></a> pulinadānena, caṅkamaṃ sukatena ca;</p>
<p class="gathalast">Sattaratanasampannaṃ, pulinaṃ anubhossati.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘‘Tīṇi kappāni devesu, devarajjaṃ karissati;</p>
<p class="gathalast">Anubhossati sampattiṃ, accharāhi purakkhato.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘‘Manussalokamāgantvā<a name="T1.0143"></a>, rājā raṭṭhe bhavissati;</p>
<p class="gathalast">Tikkhattuṃ cakkavattī ca, mahiyā so bhavissati’.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Aṭṭhārase kappasate, yaṃ kammamakariṃ tadā;</p>
<p class="gathalast">Duggatiṃ nābhijānāmi, caṅkamassa idaṃ phalaṃ.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Paṭisambhidā <a name="M1.0111"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā caṅkamanadāyako thero imā gāthāyo abhāsitthāti.</p>
<p class="centered">Caṅkamanadāyakattherassāpadānaṃ aṭṭhamaṃ.</p>
<p class="subhead">9. Subhaddattheraapadānaṃ</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Padumuttaro <a name="P1.0100"></a> lokavidū, āhutīnaṃ paṭiggaho;</p>
<p class="gathalast">Janataṃ uddharitvāna, nibbāyati mahāyaso.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Nibbāyante ca sambuddhe, dasasahassi kampatha;</p>
<p class="gathalast">Janakāyo mahā āsi, devā sannipatuṃ tadā.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Candanaṃ pūrayitvāna, tagarāmallikāhi ca;</p>
<p class="gathalast">Haṭṭho haṭṭhena cittena, āropayiṃ <span class="note">[ālepesiṃ (sī.), āropesiṃ (syā.)]</span> naruttamaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Nipannakova sambuddho, imā gāthā abhāsatha.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘‘Yo <a name="T1.0144"></a> me pacchimake kāle, gandhamālena <span class="note">[gandhamallena (syā. ka.) napuṃsakekattaṃ manasikātabbaṃ]</span> chādayi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘‘Ito cuto ayaṃ poso, tusitakāyaṃ gamissati;</p>
<p class="gathalast">Tattha rajjaṃ karitvāna, nimmānaṃ so gamissati.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘‘Eteneva upāyena, datvā mālaṃ <span class="note">[malyaṃ (sī.), mallaṃ (syā. ka.)]</span> varuttamaṃ;</p>
<p class="gathalast">Sakakammābhiraddho so, sampattiṃ anubhossati.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘‘Punāpi <a name="V1.0099"></a> tusite kāye, nibbattissatiyaṃ naro;</p>
<p class="gathalast">Tamhā kāyā cavitvāna, manussattaṃ gamissati.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘‘Sakyaputto mahānāgo, aggo loke sadevake;</p>
<p class="gathalast">Bodhayitvā bahū satte, nibbāyissati cakkhumā.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘‘Tadā <a name="M1.0112"></a> sopagato santo, sukkamūlena codito;</p>
<p class="gathalast">Upasaṅkamma sambuddhaṃ, pañhaṃ pucchissati tadā.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘‘Hāsayitvāna sambuddho, sabbaññū lokanāyako;</p>
<p class="gathalast">Puññakammaṃ pariññāya, saccāni vivarissati.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘‘Āraddho ca ayaṃ pañho, tuṭṭho ekaggamānaso;</p>
<p class="gathalast">Satthāraṃ abhivādetvā, pabbajjaṃ yācayissati.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘‘Pasannamānasaṃ disvā, sakakammena tositaṃ;</p>
<p class="gathalast">Pabbājessati so buddho, aggamaggassa kovido.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘‘Vāyamitvānayaṃ poso, sammāsambuddhasāsane;</p>
<p class="gathalast">Sabbāsave pariññāya, nibbāyissatināsavo’.</p>
<p class="centered">Pañcamabhāṇavāraṃ.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Pubbakammena <a name="T1.0145"></a><a name="P1.0101"></a> saṃyutto, ekaggo susamāhito;</p>
<p class="gathalast">Buddhassa oraso putto, dhammajomhi sunimmito.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Dhammarājaṃ upagamma, apucchiṃ pañhamuttamaṃ;</p>
<p class="gathalast">Kathayanto ca me pañhaṃ, dhammasotaṃ upānayi.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Tassāhaṃ dhammamaññāya, vihāsiṃ sāsane rato;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Satasahassito kappe, jalajuttamanāyako;</p>
<p class="gathalast">Nibbāyi anupādāno, dīpova telasaṅkhayā.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Sattayojanikaṃ āsi, thūpañca ratanāmayaṃ;</p>
<p class="gathalast">Dhajaṃ tattha apūjesiṃ, sabbabhaddaṃ manoramaṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Kassapassa ca buddhassa, tisso nāmaggasāvako;</p>
<p class="gathalast">Putto me oraso āsi, dāyādo jinasāsane.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Tassa hīnena manasā, vācaṃ bhāsiṃ abhaddakaṃ;</p>
<p class="gathalast">Tena kammavipākena, pacchā me āsi bhaddakaṃ <span class="note">[pacchime addasaṃ jinaṃ (sī.)]</span>.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Upavattane <a name="V1.0100"></a> sālavane, pacchime sayane muni;</p>
<p class="gathalast">Pabbājesi mahāvīro, hito kāruṇiko jino.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Ajjeva <a name="M1.0113"></a> dāni pabbajjā, ajjeva upasampadā;</p>
<p class="gathalast">Ajjeva parinibbānaṃ, sammukhā dvipaduttame.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0146"></a> sudaṃ āyasmā subhaddo thero imā gāthāyo abhāsitthāti.</p>
<p class="centered">Subhaddattherassāpadānaṃ navamaṃ.</p>
<p class="subhead">10. Cundattheraapadānaṃ</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Siddhatthassa bhagavato, lokajeṭṭhassa tādino;</p>
<p class="gathalast">Agghiyaṃ kārayitvāna, jātipupphehi chādayiṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Niṭṭhāpetvāna taṃ pupphaṃ, buddhassa upanāmayiṃ;</p>
<p class="gathalast">Pupphāvasesaṃ paggayha, buddhassa abhiropayiṃ.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Kañcanagghiyasaṅkāsaṃ<a name="P1.0102"></a>, buddhaṃ lokagganāyakaṃ;</p>
<p class="gathalast">Pasannacitto sumano, pupphagghiyamupānayiṃ.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Vitiṇṇakaṅkho sambuddho, tiṇṇoghehi purakkhato;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘‘Dibbagandhaṃ pavāyantaṃ, yo me pupphagghiyaṃ adā;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘‘Ito cuto ayaṃ poso, devasaṅghapurakkhato;</p>
<p class="gathalast">Jātipupphehi parikiṇṇo, devalokaṃ gamissati.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘‘Ubbiddhaṃ bhavanaṃ tassa, sovaṇṇañca maṇīmayaṃ;</p>
<p class="gathalast">Byamhaṃ pātubhavissati, puññakammappabhāvitaṃ.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘‘Catusattatikkhattuṃ <a name="T1.0147"></a> so, devarajjaṃ karissati;</p>
<p class="gathalast">Anubhossati sampattiṃ, accharāhi purakkhato.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘‘Pathabyā rajjaṃ tisataṃ, vasudhaṃ āvasissati;</p>
<p class="gathalast">Pañcasattatikkhattuñca, cakkavattī bhavissati.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘‘Dujjayo <a name="V1.0101"></a> nāma nāmena, hessati manujādhipo;</p>
<p class="gathalast">Anubhotvāna taṃ puññaṃ, sakakammaṃ apassito <span class="note">[sakakammūpasaṃhito (syā.)]</span>.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘‘Vinipātaṃ <a name="M1.0114"></a> agantvāna, manussattaṃ gamissati;</p>
<p class="gathalast">Hiraññaṃ tassa <span class="note">[hiraññassa ca (sī. ka.)]</span> nicitaṃ, koṭisatamanappakaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘‘Nibbattissati yonimhi, brāhmaṇe so bhavissati;</p>
<p class="gathalast">Vaṅgantassa suto dhīmā, sāriyā oraso piyo.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘‘So ca pacchā pabbajitvā, aṅgīrasassa sāsane;</p>
<p class="gathalast">Cūḷacundoti <span class="note">[cūlacundoti (sī.)]</span> nāmena, hessati satthu sāvako.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘‘Sāmaṇerova so santo, khīṇāsavo bhavissati;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Upaṭṭhahiṃ mahāvīraṃ, aññe ca pesale bahū;</p>
<p class="gathalast">Bhātaraṃ me cupaṭṭhāsiṃ, uttamatthassa pattiyā.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Bhātaraṃ me upaṭṭhitvā, dhātuṃ pattamhi ohiya <span class="note">[opiya (sī.), ociya (syā.)]</span>;</p>
<p class="gathalast">Sambuddhaṃ upanāmesiṃ, lokajeṭṭhaṃ narāsabhaṃ.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Ubho <a name="P1.0103"></a> hatthehi paggayha, buddho loke sadevake;</p>
<p class="gathalast">Sandassayanto taṃ dhātuṃ, kittayi aggasāvakaṃ.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Cittañca <a name="T1.0148"></a> suvimuttaṃ me, saddhā mayhaṃ patiṭṭhitā;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Paṭisambhidānuppattā, vimokkhāpi ca phassitā <span class="note">[paṭisambhidā catasso, vimokkhāpi ca aṭṭhime (syā.)]</span>;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā cundo thero imā gāthāyo abhāsitthāti.</p>
<p class="centered">Cundattherassāpadānaṃ dasamaṃ.</p>
<p class="centered">Upālivaggo pañcamo.</p>
<p class="bodytext">Tassuddānaṃ –</p>
<p class="gatha1">Upāli soṇo bhaddiyo, sanniṭṭhāpakahatthiyo;</p>
<p class="gatha2">Chadanaṃ seyyacaṅkamaṃ, subhaddo cundasavhayo;</p>
<p class="gathalast">Gāthāsataṃ satālīsaṃ <span class="note">[ca tālīsaṃ (sī. syā.)]</span>, catasso ca taduttari.</p>
<a name="kn10_6"></a>
<p class="chapter">6. Bījanivaggo</p>
<p class="subhead">1. Vidhūpanadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumuttarabuddhassa<a name="M1.0115"></a><a name="V1.0102"></a>, lokajeṭṭhassa tādino;</p>
<p class="gathalast">Bījanikā <span class="note">[vījanikā (sī. syā.)]</span> mayā dinnā, dvipadindassa tādino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Sakaṃ cittaṃ pasādetvā, paggahetvāna añjaliṃ;</p>
<p class="gathalast">Sambuddhamabhivādetvā, pakkamiṃ uttarāmukho.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Bījaniṃ <a name="T1.0149"></a> paggahetvāna, satthā lokagganāyako <span class="note">[loke anuttaro (sī.)]</span>;</p>
<p class="gathalast">Bhikkhusaṅghe ṭhito santo, imā gāthā abhāsatha.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘‘Iminā bījanidānena, cittassa paṇidhīhi <span class="note">[cetanāpaṇidhīhi (aññattha)]</span> ca;</p>
<p class="gathalast">Kappānaṃ satasahassaṃ, vinipātaṃ na gacchati’.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Āraddhavīriyo pahitatto, cetoguṇasamāhito;</p>
<p class="gathalast">Jātiyā sattavassohaṃ, arahattaṃ apāpuṇiṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Saṭṭhikappasahassamhi, bījamānasanāmakā;</p>
<p class="gathalast">Soḷasāsiṃsu rājāno, cakkavattī mahabbalā.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā <a name="P1.0104"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vidhūpanadāyako thero imā gāthāyo abhāsitthāti.</p>
<p class="centered">Vidhūpanadāyakattherassāpadānaṃ paṭhamaṃ.</p>
<p class="subhead">2. Sataraṃsittheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ubbiddhaṃ selamāruyha, nisīdi purisuttamo;</p>
<p class="gathalast">Pabbatassāvidūramhi, brāhmaṇo mantapāragū.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Upaviṭṭhaṃ <a name="V1.0103"></a> mahāvīraṃ, devadevaṃ narāsabhaṃ;</p>
<p class="gathalast">Añjaliṃ paggahetvāna, santhaviṃ lokanāyakaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘‘Esa <a name="T1.0150"></a><a name="M1.0116"></a> buddho mahāvīro, varadhammappakāsako;</p>
<p class="gathalast">Jalati aggikhandhova, bhikkhusaṅghapurakkhato.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘‘Mahāsamuddova‘kkhubbho <span class="note">[’kkhobho (sī. syā.)]</span>, aṇṇavova duruttaro;</p>
<p class="gathalast">Migarājāvasambhīto <span class="note">[chambhito (ka.)]</span>, dhammaṃ deseti cakkhumā’.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Mama saṅkappamaññāya, padumuttaranāyako;</p>
<p class="gathalast">Bhikkhusaṅghe ṭhito satthā, imā gāthā abhāsatha.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘‘Yenāyaṃ <span class="note">[yenāhaṃ (ka.)]</span> añjalī dinno, buddhaseṭṭho ca thomito;</p>
<p class="gathalast">Tiṃsakappasahassāni, devarajjaṃ karissati.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘‘Kappasatasahassamhi, aṅgīrasasanāmako;</p>
<p class="gathalast">Vivaṭṭacchado <span class="note">[vivatthacchaddo (sī.)]</span> sambuddho, uppajjissati tāvade.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sataraṃsīti nāmena, arahā so bhavissati’.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Jātiyā sattavassohaṃ, pabbajiṃ anagāriyaṃ;</p>
<p class="gathalast">Sataraṃsimhi nāmena, pabhā niddhāvate mama.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Maṇḍape rukkhamūle vā, jhāyī jhānarato ahaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Saṭṭhikappasahassamhi, caturo rāmanāmakā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="P1.0105"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0151"></a> sudaṃ āyasmā sataraṃsi thero imā gāthāyo abhāsitthāti.</p>
<p class="centered">Sataraṃsittherassāpadānaṃ dutiyaṃ.</p>
<p class="subhead">3. Sayanadāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Padumuttarabuddhassa, sabbalokānukampino;</p>
<p class="gathalast">Sayanaṃ tassa pādāsiṃ, vippasannena cetasā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Tena <a name="M1.0117"></a><a name="V1.0104"></a> sayanadānena, sukhette bījasampadā;</p>
<p class="gathalast">Bhogā nibbattare tassa, sayanassa idaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ākāse seyyaṃ kappemi, dhāremi pathaviṃ imaṃ;</p>
<p class="gathalast">Pāṇesu me issariyaṃ, sayanassa idaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Pañcakappasahassamhi, aṭṭha āsuṃ mahātejā <span class="note">[mahāvarā (sī.), mahāvīrā (syā.)]</span>;</p>
<p class="gathalast">Catuttiṃse kappasate, caturo ca mahabbalā.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sayanadāyako thero imā gāthāyo abhāsitthāti.</p>
<p class="centered">Sayanadāyakattherassāpadānaṃ tatiyaṃ.</p>
<p class="subhead">4. Gandhodakiyattheraapadānaṃ</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Padumuttarabuddhassa<a name="T1.0152"></a>, mahābodhimaho ahu;</p>
<p class="gathalast">Vicittaṃ ghaṭamādāya, gandhodakamadāsahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Nhānakāle ca bodhiyā, mahāmegho pavassatha;</p>
<p class="gathalast">Ninnādo ca mahā āsi, asaniyā phalantiyā.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Tenevāsanivegena, tattha kālaṅkato <span class="note">[kālakato (sī. syā.)]</span> ahaṃ <span class="note">[ahuṃ (sī.)]</span>;</p>
<p class="gathalast">Devaloke ṭhito santo, imā gāthā abhāsahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘‘Aho <a name="P1.0106"></a> buddho aho dhammo, aho no satthusampadā;</p>
<p class="gathalast">Kaḷevaraṃ <span class="note">[kalebaraṃ (sī.)]</span> me patitaṃ, devaloke ramāmahaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘‘Ubbiddhaṃ bhavanaṃ mayhaṃ, satabhūmaṃ samuggataṃ;</p>
<p class="gathalast">Kaññāsatasahassāni, parivārenti maṃ sadā.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘‘Ābādhā me na vijjanti, soko mayhaṃ na vijjati;</p>
<p class="gathalast">Pariḷāhaṃ na passāmi, puññakammassidaṃ phalaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘‘Aṭṭhavīse kappasate, rājā saṃvasito ahuṃ;</p>
<p class="gathalast">Sattaratanasampanno, cakkavattī mahabbalo’.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā <a name="M1.0118"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gandhodakiyo thero imā gāthāyo abhāsitthāti.</p>
<p class="centered">Gandhodakiyattherassāpadānaṃ catutthaṃ.</p>
<p class="subhead">5. Opavayhattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Padumuttarabuddhassa<a name="T1.0153"></a><a name="V1.0105"></a>, ājānīyamadāsahaṃ;</p>
<p class="gathalast">Niyyādetvāna sambuddhe <span class="note">[sambuddhaṃ (sī. ka.)]</span>, agamāsiṃ sakaṃ gharaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Devalo nāma nāmena, satthuno aggasāvako;</p>
<p class="gathalast">Varadhammassa dāyādo, āgacchi mama santikaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sapattabhāro bhagavā, ājāneyyo na kappati;</p>
<p class="gathalast">Tava saṅkappamaññāya, adhivāsesi cakkhumā.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Agghāpetvā vātajavaṃ, sindhavaṃ sīghavāhanaṃ;</p>
<p class="gathalast">Padumuttarabuddhassa, khamanīyamadāsahaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ <span class="note">[deve ca mānuse bhave (sī. ka.)]</span>;</p>
<p class="gathalast">Khamanīyaṃ vātajavaṃ, cittaṃ nibbattate <span class="note">[ājānīyā vātajavā, vitti nibbattare (syā.), khamanīyā vātajavā, cittā nibbattare (sī.)]</span> mama.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Lābhaṃ <a name="P1.0107"></a> tesaṃ suladdhaṃva, ye labhantupasampadaṃ;</p>
<p class="gathalast">Punapi payirupāseyyaṃ, buddho loke sace bhave.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Aṭṭhavīsatikkhattuṃhaṃ, rājā āsiṃ mahabbalo;</p>
<p class="gathalast">Cāturanto vijitāvī, jambusaṇḍassa <span class="note">[jambudīpassa (syā.), jambumaṇḍassa (ka.)]</span> jambuissaro.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Pattosmi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Catutiṃsasahassamhi, mahātejosi khattiyo;</p>
<p class="gathalast">Sataratanasampanno, cakkavattī mahabbalo.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā <a name="T1.0154"></a><a name="M1.0119"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā opavayho thero imā gāthāyo abhāsitthāti.</p>
<p class="centered">Opavayhattherassāpadānaṃ pañcamaṃ.</p>
<p class="subhead">6. Saparivārāsanattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Padumuttarabuddhassa, piṇḍapātaṃ adāsahaṃ;</p>
<p class="gathalast">Gantvā kiliṭṭhakaṃ ṭhānaṃ <span class="note">[taṃ bhojanaṭṭhānaṃ (sī.)]</span>, mallikāhi parikkhitaṃ <span class="note">[parikkhipiṃ (sī.)]</span>.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Tamhāsanamhi <a name="V1.0106"></a> āsīno, buddho lokagganāyako;</p>
<p class="gathalast">Akittayi piṇḍapātaṃ, ujubhūto samāhito.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Yathāpi bhaddake khette, bījaṃ appampi ropitaṃ;</p>
<p class="gathalast">Sammā dhāraṃ pavecchante, phalaṃ toseti kassakaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Tathevāyaṃ piṇḍapāto, sukhette ropito tayā;</p>
<p class="gathalast">Bhave nibbattamānamhi, phalaṃ te <span class="note">[nibbattamānaṃ hi, phalato (sī.)]</span> tosayissati <span class="note">[tappayissati (ka.)]</span>.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Idaṃ vatvāna sambuddho, jalajuttamanāmako;</p>
<p class="gathalast">Piṇḍapātaṃ gahetvāna, pakkāmi uttarāmukho.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Saṃvuto pātimokkhasmiṃ, indriyesu ca pañcasu;</p>
<p class="gathalast">Pavivekamanuyutto, viharāmi anāsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Paṭisambhidā <a name="T1.0155"></a><a name="P1.0108"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saparivārāsano thero imā gāthāyo abhāsitthāti.</p>
<p class="centered">Saparivārāsanattherassāpadānaṃ chaṭṭhaṃ.</p>
<p class="subhead">7. Pañcadīpakattheraapadānaṃ</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Padumuttarabuddhassa, sabbabhūtānukampino;</p>
<p class="gathalast">Saddahitvāna <span class="note">[susaṇṭhahitvā (sī.)]</span> saddhamme, ujudiṭṭhi ahosahaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Padīpadānaṃ <a name="M1.0120"></a> pādāsiṃ, parivāretvāna bodhiyaṃ;</p>
<p class="gathalast">Saddahanto padīpāni, akariṃ tāvade ahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Ākāse ukkaṃ dhārenti, dīpadānassidaṃ phalaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Tirokuṭṭaṃ tiroselaṃ, samatiggayha pabbataṃ;</p>
<p class="gathalast">Samantā yojanasataṃ, dassanaṃ anubhomahaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Tena kammāvasesena, pattomhi āsavakkhayaṃ;</p>
<p class="gathalast">Dhāremi antimaṃ dehaṃ, dvipadindassa sāsane.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Catuttiṃse kappasate, satacakkhusanāmakā;</p>
<p class="gathalast">Rājāhesuṃ mahātejā, cakkavattī mahabbalā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā <a name="T1.0156"></a><a name="V1.0107"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pañcadīpako thero imā gāthāyo abhāsitthāti.</p>
<p class="centered">Pañcadīpakattherassāpadānaṃ sattamaṃ.</p>
<p class="subhead">8. Dhajadāyakattheraapadānaṃ</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Padumuttarabuddhassa, bodhiyā pādaputtame;</p>
<p class="gathalast">Haṭṭho haṭṭhena cittena, dhajamāropayiṃ ahaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Patitapattāni gaṇhitvā, bahiddhā chaḍḍayiṃ ahaṃ;</p>
<p class="gathalast">Antosuddhaṃ bahisuddhaṃ, adhimuttamanāsavaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Sammukhā viya sambuddhaṃ, avandiṃ bodhimuttamaṃ;</p>
<p class="gathalast">Padumuttaro <a name="P1.0109"></a> lokavidū, āhutīnaṃ paṭiggaho.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Bhikkhusaṅghe ṭhito satthā, imā gāthā abhāsatha;</p>
<p class="gathalast">‘‘‘Iminā dhajadānena, upaṭṭhānena cūbhayaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Kappānaṃ satasahassaṃ, duggatiṃ so na gacchati;</p>
<p class="gathalast">Devesu devasobhagyaṃ, anubhossatinappakaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘‘Anekasatakkhattuñca<a name="M1.0121"></a>, rājā raṭṭhe bhavissati;</p>
<p class="gathalast">Uggato nāma nāmena, cakkavattī bhavissati.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘‘Sampattiṃ <a name="T1.0157"></a> anubhotvāna, sukkamūlena codito;</p>
<p class="gathalast">Gotamassa bhagavato, sāsanebhiramissati’.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Padhānapahitattomhi, upasanto nirūpadhi;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Ekapaññāsasahasse, kappe uggatasavhayo <span class="note">[savhayā (syā.)]</span>;</p>
<p class="gathalast">Paññāsasatasahasse, khattiyo meghasavhayo <span class="note">[khattiyā khemasavhayā (syā.)]</span>.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhajadāyako thero imā gāthāyo abhāsitthāti.</p>
<p class="centered">Dhajadāyakattherassāpadānaṃ aṭṭhamaṃ.</p>
<p class="subhead">9. Padumattheraapadānaṃ</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Catusaccaṃ <a name="V1.0108"></a> pakāsento, varadhammappavattako;</p>
<p class="gathalast">Vassate <span class="note">[vasseti (?)]</span> amataṃ vuṭṭhiṃ, nibbāpento mahājanaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Sadhajaṃ <span class="note">[sadaṇḍaṃ (sī.)]</span> padumaṃ gayha, aḍḍhakose ṭhito ahaṃ;</p>
<p class="gathalast">Padumuttaramunissa, pahaṭṭho ukkhipimambare.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Āgacchante ca padume, abbhuto āsi tāvade;</p>
<p class="gathalast">Mama saṅkappamaññāya, paggaṇhi vadataṃ varo.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Karaseṭṭhena <a name="T1.0158"></a> paggayha, jalajaṃ pupphamuttamaṃ;</p>
<p class="gathalast">Bhikkhusaṅghe ṭhito satthā, imā gāthā abhāsatha.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘‘Yenidaṃ padumaṃ khittaṃ, sabbaññumhi vināyake <span class="note">[sabbaññutamanāyake (syā. ka.)]</span>;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘‘Tiṃsakappāni <a name="M1.0122"></a><a name="P1.0110"></a> devindo, devarajjaṃ karissati;</p>
<p class="gathalast">Pathabyā rajjaṃ sattasataṃ, vasudhaṃ āvasissati.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘‘Tattha pattaṃ gaṇetvāna, cakkavattī bhavissati;</p>
<p class="gathalast">Ākāsato pupphavuṭṭhi, abhivassissatī tadā.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma nāmena, satthā loke bhavissati.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Nikkhamitvāna kucchimhā, sampajāno patissato;</p>
<p class="gathalast">Jātiyā pañcavassohaṃ, arahattaṃ apāpuṇiṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padumo thero imā gāthāyo abhāsitthāti.</p>
<p class="centered">Padumattherassāpadānaṃ navamaṃ.</p>
<p class="subhead">10. Asanabodhiyattheraapadānaṃ</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Jātiyā <a name="T1.0159"></a><a name="V1.0109"></a> sattavassohaṃ, addasaṃ lokanāyakaṃ;</p>
<p class="gathalast">Pasannacitto sumano, upagacchiṃ naruttamaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Tissassāhaṃ bhagavato, lokajeṭṭhassa tādino;</p>
<p class="gathalast">Haṭṭho haṭṭhena cittena, ropayiṃ bodhimuttamaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Asano nāmadheyyena, dharaṇīruhapādapo;</p>
<p class="gathalast">Pañcavasse paricariṃ, asanaṃ bodhimuttamaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Pupphitaṃ pādapaṃ disvā, abbhutaṃ lomahaṃsanaṃ;</p>
<p class="gathalast">Sakaṃ kammaṃ pakittento, buddhaseṭṭhaṃ upāgamiṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Tisso tadā so sambuddho, sayambhū aggapuggalo;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘‘Yenāyaṃ <a name="M1.0123"></a> ropitā bodhi, buddhapūjā ca sakkatā;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘‘Tiṃsakappāni devesu, devarajjaṃ karissati;</p>
<p class="gathalast">Catusaṭṭhi cakkhattuṃ so, cakkavattī bhavissati.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘‘Tusitā <a name="P1.0111"></a> hi cavitvāna, sukkamūlena codito;</p>
<p class="gathalast">Dve sampattī anubhotvā, manussatte ramissati.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘‘Padhānapahitatto so, upasanto nirūpadhi;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Vivekamanuyuttohaṃ<a name="T1.0160"></a>, upasanto nirūpadhi;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Dvenavute ito kappe, bodhiṃ ropesahaṃ tadā;</p>
<p class="gathalast">Duggatiṃ nābhijānāmi, bodhiropassidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Catusattatito kappe, daṇḍasenoti vissuto;</p>
<p class="gathalast">Sattaratanasampanno, cakkavattī tadā ahuṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Tesattatimhito kappe, sattāhesuṃ mahīpatī;</p>
<p class="gathalast">Samantanemināmena, rājāno cakkavattino.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Paṇṇavīsatito <a name="V1.0110"></a> kappe, puṇṇako nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā asanabodhiyo thero imā gāthāyo abhāsitthāti.</p>
<p class="centered">Asanabodhiyattherassāpadānaṃ dasamaṃ.</p>
<p class="centered">Bījanivaggo chaṭṭho.</p>
<p class="bodytext">Tassuddānaṃ –</p>
<p class="gatha1">Bījanī sataraṃsī ca, sayanodakivāhiyo;</p>
<p class="gatha2">Parivāro padīpañca, dhajo padumapūjako;</p>
<p class="gathalast">Bodhi ca dasamo vutto, gāthā dvenavuti tathā.</p>
<a name="kn10_7"></a>
<p class="chapter">7. Sakacintaniyavaggo</p>
<p class="subhead">1. Sakacintaniyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Pavanaṃ <a name="T1.0161"></a><a name="M1.0124"></a><a name="V1.0111"></a> kānanaṃ disvā, appasaddamannāvilaṃ;</p>
<p class="gathalast">Isīnaṃ anuciṇṇaṃva, āhutīnaṃ paṭiggahaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Thūpaṃ katvāna pulinaṃ <span class="note">[veḷunā (aṭṭha.), veḷinaṃ (syā.)]</span>, nānāpupphaṃ samokiriṃ;</p>
<p class="gathalast">Sammukhā viya sambuddhaṃ, nimmitaṃ abhivandahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sattaratanasampanno<a name="P1.0112"></a>, rājā raṭṭhamhi issaro;</p>
<p class="gathalast">Sakakammābhiraddhohaṃ, pupphapūjāyidaṃ <span class="note">[thūpapūjāyidaṃ (sī.)]</span> phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ <span class="note">[thūpapūjāyidaṃ (sī.)]</span> phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Asītikappenantayaso, cakkavattī ahosahaṃ;</p>
<p class="gathalast">Sattaratanasampanno, catudīpamhi issaro.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sakacintaniyo thero imā gāthāyo abhāsitthāti.</p>
<p class="centered">Sakacintaniyattherassāpadānaṃ paṭhamaṃ.</p>
<p class="subhead">2. Avopupphiyattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Vihārā abhinikkhamma, abbhuṭṭhahiya <span class="note">[abbhuṭṭhāsi ca (syā. ka.)]</span> caṅkame;</p>
<p class="gathalast">Catusaccaṃ pakāsanto, deseti <span class="note">[desento (syā. ka.)]</span> amataṃ padaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Sikhissa <a name="T1.0162"></a> giramaññāya, buddhaseṭṭhassa tādino;</p>
<p class="gathalast">Nānāpupphaṃ gahetvāna, ākāsamhi samokiriṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Tena <a name="V1.0112"></a> kammena dvipadinda, lokajeṭṭha narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Ekattiṃse <a name="M1.0125"></a> ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ito vīsatikappamhi, sumedho nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā avopupphiyo thero imā gāthāyo abhāsitthāti.</p>
<p class="centered">Avopupphiyattherassāpadānaṃ dutiyaṃ.</p>
<p class="subhead">3. Paccāgamaniyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Sindhuyā <a name="P1.0113"></a> nadiyā tīre, cakkavāko ahaṃ tadā;</p>
<p class="gathalast">Suddhasevālabhakkhohaṃ, pāpesu ca susaññato.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Addasaṃ virajaṃ buddhaṃ, gacchantaṃ anilañjase;</p>
<p class="gathalast">Tuṇḍena sālaṃ paggayha, vipassissābhiropayiṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Yassa <a name="T1.0163"></a> saddhā tathāgate, acalā supatiṭṭhitā;</p>
<p class="gathalast">Tena cittappasādena, duggatiṃ so na gacchati.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Svāgataṃ vata me āsi, buddhaseṭṭhassa santike;</p>
<p class="gathalast">Vihaṅgamena santena, subījaṃ ropitaṃ mayā.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ <span class="note">[pupphapūjāyidaṃ (sī.)]</span> phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Sucārudassanā nāma, aṭṭhete ekanāmakā;</p>
<p class="gathalast">Kappe sattarase āsuṃ, cakkavattī mahabbalā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paccāgamaniyo thero imā gāthāyo abhāsitthāti.</p>
<p class="centered">Paccāgamaniyattherassāpadānaṃ tatiyaṃ.</p>
<p class="subhead">4. Parappasādakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Usabhaṃ <a name="M1.0126"></a><a name="V1.0113"></a> pavaraṃ vīraṃ, mahesiṃ vijitāvinaṃ;</p>
<p class="gathalast">Suvaṇṇavaṇṇaṃ sambuddhaṃ, ko disvā nappasīdati.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Himavāvāparimeyyo, sāgarova duruttaro;</p>
<p class="gathalast">Tatheva jhānaṃ buddhassa, ko disvā nappasīdati.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Vasudhā yathāppameyyā, cittā vanavaṭaṃsakā;</p>
<p class="gathalast">Tatheva <a name="T1.0164"></a> sīlaṃ buddhassa, ko disvā nappasīdati.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Anilañjasāsaṅkhubbho <span class="note">[anilajova asaṅkhobho (sī.)]</span>, yathākāso asaṅkhiyo;</p>
<p class="gathalast">Tatheva ñāṇaṃ buddhassa, ko disvā nappasīdati.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Imāhi <a name="P1.0114"></a> catugāthāhi, brāhmaṇo senasavhayo;</p>
<p class="gathalast">Buddhaseṭṭhaṃ thavitvāna, siddhatthaṃ aparājitaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Catunnavutikappāni, duggatiṃ nupapajjatha;</p>
<p class="gathalast">Sugatiṃ sukhasampattiṃ <span class="note">[sugatīsu susumpattiṃ (sī. syā.)]</span>, anubhosimanappakaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Catunnavutito kappe, thavitvā lokanāyakaṃ;</p>
<p class="gathalast">Duggatiṃ nābhijānāmi, thomanāya <span class="note">[thomanassa (syā.)]</span> idaṃ phalaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Cātuddasamhi kappamhi, caturo āsumuggatā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā parappasādako thero imā gāthāyo abhāsitthāti.</p>
<p class="centered">Parappasādakattherassāpadānaṃ catutthaṃ.</p>
<p class="subhead">5. Bhisadāyakattheraapadānaṃ</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Vessabhū nāma nāmena, isīnaṃ tatiyo ahu;</p>
<p class="gathalast">Kānanaṃ vanamogayha, vihāsi purisuttamo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Bhisamuḷālaṃ <a name="T1.0165"></a><a name="M1.0127"></a><a name="V1.0114"></a> gaṇhitvā, agamaṃ buddhasantikaṃ;</p>
<p class="gathalast">Tañca buddhassa pādāsiṃ, pasanno sehi pāṇibhi.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Karena ca parāmaṭṭho, vessabhūvarabuddhinā;</p>
<p class="gathalast">Sukhāhaṃ nābhijānāmi, samaṃ tena kutottariṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Carimo vattate mayhaṃ, bhavā sabbe samūhatā;</p>
<p class="gathalast">Hatthināgena santena, kusalaṃ ropitaṃ mayā <span class="note">[nāgova bandhanaṃ chetvā, viharāmi anāsavo (syā.)]</span>.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, bhisadānassidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Samodhānā ca rājāno, soḷasa manujādhipā;</p>
<p class="gathalast">Kappamhi cuddase <span class="note">[terase (sī. syā.)]</span> āsuṃ, cakkavattī mahabbalā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bhisadāyako thero imā gāthāyo abhāsitthāti.</p>
<p class="centered">Bhisadāyakattherassāpadānaṃ pañcamaṃ.</p>
<p class="subhead">6. Sucintitattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Giriduggacaro <a name="P1.0115"></a> āsiṃ, abhijātova kesarī;</p>
<p class="gathalast">Migasaṅghaṃ vadhitvāna, jīvāmi pabbatantare.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Atthadassī <a name="T1.0166"></a> tu bhagavā, sabbaññū vadataṃ varo;</p>
<p class="gathalast">Mamuddharitukāmo so, āgacchi pabbatuttamaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Pasadañca migaṃ hantvā, bhakkhituṃ samupāgamiṃ;</p>
<p class="gathalast">Bhagavā tamhi samaye, bhikkhamāno <span class="note">[sikkhācāro (syā.)]</span> upāgami.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Varamaṃsāni paggayha, adāsiṃ tassa satthuno;</p>
<p class="gathalast">Anumodi mahāvīro, nibbāpento mamaṃ tadā.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Tena <a name="V1.0115"></a> cittappasādena, giriduggaṃ pavisiṃ ahaṃ;</p>
<p class="gathalast">Pītiṃ uppādayitvāna, tattha kālaṅkato ahaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Etena <a name="M1.0128"></a> maṃsadānena, cittassa paṇidhīhi ca;</p>
<p class="gathalast">Pannarase kappasate, devaloke ramiṃ ahaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Avasesesu kappesu, kusalaṃ cintitaṃ <span class="note">[nicitaṃ (sī.), karitaṃ (syā.)]</span> mayā;</p>
<p class="gathalast">Teneva maṃsadānena, buddhānussaraṇena ca.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Aṭṭhattiṃsamhi kappamhi, aṭṭha dīghāyunāmakā;</p>
<p class="gathalast">Saṭṭhimhito kappasate, duve varuṇanāmakā <span class="note">[saraṇanāmakā (syā.)]</span>.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sucintito thero imā gāthāyo abhāsitthāti.</p>
<p class="centered">Sucintitattherassāpadānaṃ chaṭṭhaṃ.</p>
<p class="subhead">7. Vatthadāyakattheraapadānaṃ</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Pakkhijāto <a name="T1.0167"></a><a name="P1.0116"></a> tadā āsiṃ, supaṇṇo garuḷādhipo;</p>
<p class="gathalast">Addasaṃ virajaṃ buddhaṃ, gacchantaṃ gandhamādanaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Jahitvā garuḷavaṇṇaṃ, māṇavakaṃ adhārayiṃ;</p>
<p class="gathalast">Ekaṃ vatthaṃ mayā dinnaṃ, dvipadindassa tādino.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Tañca dussaṃ paṭiggayha, buddho lokagganāyako;</p>
<p class="gathalast">Antalikkhe ṭhito satthā, imā gāthā abhāsatha.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Iminā vatthadānena, cittassa paṇidhīhi ca;</p>
<p class="gathalast">Pahāya garuḷaṃ yoniṃ, devaloke ramissati’.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Atthadassī tu bhagavā, lokajeṭṭho narāsabho;</p>
<p class="gathalast">Vatthadānaṃ pasaṃsitvā, pakkāmi uttarāmukho.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Bhave nibbattamānamhi, honti me vatthasampadā;</p>
<p class="gathalast">Ākāse chadanaṃ hoti, vatthadānassidaṃ phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Aruṇavā <a name="M1.0129"></a> <span class="note">[aruṇakā (sī.), aruṇasā (syā.)]</span> satta janā, cakkavattī mahabbalā;</p>
<p class="gathalast">Chattiṃsatimhi āsiṃsu, kappamhi manujādhipā.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā <a name="V1.0116"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vatthadāyako thero imā gāthāyo abhāsitthāti.</p>
<p class="centered">Vatthadāyakattherassāpadānaṃ sattamaṃ.</p>
<p class="subhead">8. Ambadāyakattheraapadānaṃ</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Anomadassī <a name="T1.0168"></a> bhagavā, nisinno pabbatantare;</p>
<p class="gathalast">Mettāya aphari loke, appamāṇe nirūpadhi.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Kapi ahaṃ tadā āsiṃ, himavante naguttame;</p>
<p class="gathalast">Disvā anomadassiṃ taṃ <span class="note">[anomaṃ amitaṃ (sī.), anomamadhitaṃ (syā.)]</span>, buddhe cittaṃ pasādayiṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Avidūre himavantassa, ambāsuṃ phalino tadā;</p>
<p class="gathalast">Tato pakkaṃ gahetvāna, ambaṃ samadhukaṃ adaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Taṃ <a name="P1.0117"></a> me buddho viyākāsi, anomadassī mahāmuni;</p>
<p class="gathalast">Iminā madhudānena, ambadānena cūbhayaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Sattapaññāsakappamhi, devaloke ramissati;</p>
<p class="gathalast">Avasesesu kappesu, vokiṇṇaṃ saṃsarissati.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Khepetvā pāpakaṃ kammaṃ, paripakkāya buddhiyā;</p>
<p class="gathalast">Vinipātamagantvāna, kilese jhāpayissati.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Damena uttamenāhaṃ, damitomhi mahesinā;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Sattasattatikappasate, ambaṭṭhajasanāmakā;</p>
<p class="gathalast">Catuddasa te rājāno, cakkavattī mahabbalā.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0169"></a> sudaṃ āyasmā ambadāyako thero imā gāthāyo abhāsitthāti.</p>
<p class="centered">Ambadāyakattherassāpadānaṃ aṭṭhamaṃ.</p>
<p class="subhead">9. Sumanattheraapadānaṃ</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Sumano <a name="M1.0130"></a><a name="V1.0117"></a> nāma nāmena, mālākāro ahaṃ tadā;</p>
<p class="gathalast">Addasaṃ virajaṃ buddhaṃ, lokāhutipaṭiggahaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Ubho hatthehi paggayha, sumanaṃ pupphamuttamaṃ;</p>
<p class="gathalast">Buddhassa abhiropesiṃ, sikhino lokabandhuno.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Imāya pupphapūjāya, cetanāpaṇidhīhi ca;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ <span class="note">[pupphapūjāyidaṃ (sī.)]</span> phalaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Chabbīsatimhi kappamhi, cattārosuṃ mahāyasā;</p>
<p class="gathalast">Sattaratanasampannā, rājāno cakkavattino.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sumano thero imā gāthāyo abhāsitthāti.</p>
<p class="centered">Sumanattherassāpadānaṃ navamaṃ.</p>
<p class="subhead">10. Pupphacaṅkoṭiyattheraapadānaṃ</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Abhītarūpaṃ <a name="T1.0170"></a><a name="P1.0118"></a> sīhaṃva, garuḷaggaṃva pakkhinaṃ;</p>
<p class="gathalast">Byagghūsabhaṃva pavaraṃ, abhijātaṃva kesariṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Sikhiṃ tilokasaraṇaṃ, anejaṃ aparājitaṃ;</p>
<p class="gathalast">Nisinnaṃ samaṇānaggaṃ, bhikkhusaṅghapurakkhataṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Caṅkoṭake <span class="note">[caṅgoṭake (sī.)]</span> ṭhapetvāna, anojaṃ pupphamuttamaṃ;</p>
<p class="gathalast">Saha caṅkoṭakeneva, buddhaseṭṭhaṃ samokiriṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Tena cittappasādena, dvipadinda narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Sampuṇṇe <a name="M1.0131"></a><a name="V1.0118"></a> tiṃsakappamhi, devabhūtisanāmakā;</p>
<p class="gathalast">Sattaratanasampannā, pañcāsuṃ cakkavattino.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pupphacaṅkoṭiyo thero imā gāthāyo abhāsitthāti.</p>
<p class="centered">Pupphacaṅkoṭiyattherassāpadānaṃ dasamaṃ.</p>
<p class="centered">Sakacintaniyavaggo sattamo.</p>
<p class="bodytext">Tassuddānaṃ –</p>
<p class="gatha1">Sakacintī <a name="T1.0171"></a> avopupphī, sapaccāgamanena ca;</p>
<p class="gathalast">Parappasādī bhisado, sucinti vatthadāyako.</p>
<p class="gatha1">Ambadāyī ca sumano, pupphacaṅkoṭakīpi ca;</p>
<p class="gathalast">Gāthekasattati vuttā, gaṇitā atthadassibhi.</p>
<a name="kn10_8"></a>
<p class="chapter">8. Nāgasamālavaggo</p>
<p class="subhead">1. Nāgasamālattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Apāṭaliṃ <a name="M1.0132"></a><a name="V1.0119"></a><a name="P1.0119"></a> ahaṃ pupphaṃ, ujjhitaṃ sumahāpathe;</p>
<p class="gathalast">Thūpamhi abhiropesiṃ, sikhino lokabandhuno.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, thūpapūjāyidaṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ito pannarase kappe, bhūmiyo <span class="note">[pupphiyo (syā.)]</span> nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nāgasamālo thero imā gāthāyo abhāsitthāti.</p>
<p class="centered">Nāgasamālattherassāpadānaṃ paṭhamaṃ.</p>
<p class="subhead">2. Padasaññakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Akkantañca <a name="T1.0172"></a> padaṃ disvā, tissassādiccabandhuno;</p>
<p class="gathalast">Haṭṭho haṭṭhena cittena, pade cittaṃ pasādayiṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Dvenavute ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, padasaññāyidaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ito sattamake kappe, sumedho nāma khattiyo;</p>
<p class="gathalast">Sattaratanasampanno, cakkavatī mahabbalo.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padasaññako thero imā gāthāyo abhāsitthāti.</p>
<p class="centered">Padasaññakattherassāpadānaṃ dutiyaṃ.</p>
<p class="subhead">3. Buddhasaññakattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Dumagge <a name="M1.0133"></a><a name="V1.0120"></a><a name="P1.0120"></a> paṃsukūlikaṃ, laggaṃ disvāna satthuno;</p>
<p class="gathalast">Tato tamañjaliṃ katvā, paṃsukūlaṃ avandahaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ito <a name="T1.0173"></a> catutthake kappe, dumasārosi khattiyo;</p>
<p class="gathalast">Cāturanto vijitāvī, cakkavattī mahabbalo.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā buddhasaññako thero imā gāthāyo abhāsitthāti.</p>
<p class="centered">Buddhasaññakattherassāpadānaṃ tatiyaṃ.</p>
<p class="subhead">4. Bhisāluvadāyakattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Kānanaṃ vanamogayha, vasāmi vipine ahaṃ;</p>
<p class="gathalast">Vipassiṃ addasaṃ buddhaṃ, āhutīnaṃ paṭiggahaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Bhisāluvañca pādāsiṃ, udakaṃ hatthadhovanaṃ;</p>
<p class="gathalast">Vanditvā sirasā pāde, pakkāmi uttarāmukho.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito kappe, bhisāluvamadaṃ tadā;</p>
<p class="gathalast">Duggatiṃ nābhijānāmi, puññakammassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ito tatiyake kappe, bhisasammatakhattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0174"></a> sudaṃ āyasmā bhisāluvadāyako thero imā gāthāyo abhāsitthāti.</p>
<p class="centered">Bhisāluvadāyakattherassāpadānaṃ catutthaṃ.</p>
<p class="centered">Chaṭṭhabhāṇavāraṃ.</p>
<p class="subhead">5. Ekasaññakattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Khaṇḍo <a name="V1.0121"></a><a name="M1.0134"></a><a name="P1.0121"></a> nāmāsi nāmena, vipassissaggasāvako;</p>
<p class="gathalast">Ekā bhikkhā mayā dinnā, lokāhutipaṭiggahe.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tena cittappasādena, dvipadinda narāsabha;</p>
<p class="gathalast">Duggatiṃ nābhijānāmi, ekabhikkhāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Cattālīsamhito kappe, varuṇo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekasaññako thero imā gāthāyo abhāsitthāti.</p>
<p class="centered">Ekasaññakattherassāpadānaṃ pañcamaṃ.</p>
<p class="subhead">6. Tiṇasantharadāyakattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Himavantassāvidūre, mahājātassaro ahu;</p>
<p class="gathalast">Satapattehi sañchanno, nānāsakuṇamālayo.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Tamhi <a name="T1.0175"></a> nhatvā ca pitvā <span class="note">[pītvā (sī. syā.)]</span> ca, avidūre vasāmahaṃ;</p>
<p class="gathalast">Addasaṃ samaṇānaggaṃ, gacchantaṃ anilañjase.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Abbhato oruhitvāna, bhūmiyaṃṭhāsi tāvade.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Visāṇena <span class="note">[lāyanena (syā.)]</span> tiṇaṃ gayha, nisīdanamadāsahaṃ;</p>
<p class="gathalast">Nisīdi bhagavā tattha, tisso lokagganāyako.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sakaṃ cittaṃ pasādetvā, avandi lokanāyakaṃ;</p>
<p class="gathalast">Paṭikuṭiko <span class="note">[ukkuṭiko (syā. ka.)]</span> apasakkiṃ, nijjhāyanto mahāmuniṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Tena cittappasādena, nimmānaṃ upapajjahaṃ;</p>
<p class="gathalast">Duggatiṃ nābhijānāmi, santharassa idaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ito <a name="M1.0135"></a><a name="P1.0122"></a> dutiyake kappe, miga <span class="note">[mitta (syā.)]</span> sammatakhattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā <a name="V1.0122"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tiṇasantharadāyako thero imā gāthāyo abhāsitthāti.</p>
<p class="centered">Tiṇasantharadāyakattherassāpadānaṃ chaṭṭhaṃ.</p>
<p class="subhead">7. Sūcidāyakattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Tiṃsakappasahassamhi, sambuddho lokanāyako;</p>
<p class="gathalast">Sumedho nāma nāmena, bāttiṃsavaralakkhaṇo.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Tassa <a name="T1.0176"></a> kañcanavaṇṇassa, dvipadindassa tādino;</p>
<p class="gathalast">Pañca sūcī mayā dinnā, sibbanatthāya cīvaraṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Teneva sūcidānena, nipuṇatthavipassakaṃ;</p>
<p class="gathalast">Tikkhaṃ lahuñca phāsuñca, ñāṇaṃ me udapajjatha.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Dvipadādhipatī nāma, rājāno caturo ahuṃ;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sūcidāyako thero imā gāthāyo abhāsitthāti.</p>
<p class="centered">Sūcidāyakattherassāpadānaṃ sattamaṃ.</p>
<p class="subhead">8. Pāṭalipupphiyattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, gacchantaṃ antarāpaṇe;</p>
<p class="gathalast">Kañcanagghiyasaṅkāsaṃ, bāttiṃsavaralakkhaṇaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Seṭṭhiputto <a name="M1.0136"></a> tadā āsiṃ, sukhumālo sukhedhito;</p>
<p class="gathalast">Ucchaṅge pāṭalipupphaṃ, katvāna <span class="note">[katvā taṃ (sī. syā.)]</span> abhisaṃhariṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Haṭṭho <a name="T1.0177"></a><a name="P1.0123"></a> haṭṭhena cittena, pupphehi abhipūjayiṃ;</p>
<p class="gathalast">Tissaṃ lokaviduṃ nāthaṃ, naradevaṃ namassahaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Dvenavute <a name="V1.0123"></a> ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ito tesaṭṭhikappamhi, abhisammatanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pāṭalipupphiyo thero imā gāthāyo abhāsitthāti.</p>
<p class="centered">Pāṭalipupphiyattherassāpadānaṃ aṭṭhamaṃ.</p>
<p class="subhead">9. Ṭhitañjaliyattheraapadānaṃ</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Migaluddo pure āsiṃ, araññe kānane ahaṃ;</p>
<p class="gathalast">Tattha addasaṃ <span class="note">[tatthaddasāsiṃ (sī. syā.)]</span> sambuddhaṃ, bāttiṃsavaralakkhaṇaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tatthāhaṃ añjaliṃ katvā, pakkāmiṃ pācināmukho;</p>
<p class="gathalast">Avidūre nisinnassa, niyake paṇṇasanthare.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Tato me asanīpāto, matthake nipatī tadā;</p>
<p class="gathalast">Sohaṃ maraṇakālamhi, akāsiṃ punarañjaliṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Dvenavute <a name="T1.0178"></a> ito kappe, añjaliṃ akariṃ tadā;</p>
<p class="gathalast">Duggatiṃ nābhijānāmi, añjalissa idaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Catupaṇṇāsakappamhi, migaketusanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ṭhitañjaliyo thero imā gāthāyo abhāsitthāti.</p>
<p class="centered">Ṭhitañjaliyattherassāpadānaṃ navamaṃ.</p>
<p class="subhead">10. Tipadumiyattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Padumuttaro <a name="M1.0137"></a><a name="P1.0124"></a> nāma jino, sabbadhammāna pāragū;</p>
<p class="gathalast">Danto dantaparivuto, nagarā nikkhamī tadā.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Nagare <a name="V1.0124"></a> haṃsavatiyaṃ, ahosiṃ māliko tadā;</p>
<p class="gathalast">Yaṃ tattha uttamaṃ toṇi, padmapupphāni <span class="note">[uttamaṃ pupphaṃ, tīṇi pupphāni (sī.)]</span> aggahiṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Addasaṃ virajaṃ buddhaṃ, paṭimaggantarāpaṇe;</p>
<p class="gathalast">Saha <span class="note">[sohaṃ (sī.)]</span> disvāna sambuddhaṃ, evaṃ cintesahaṃ tadā.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Kiṃ me imehi pupphehi, rañño upanitehi me;</p>
<p class="gathalast">Gāmaṃ vā gāmakhettaṃ vā, sahassaṃ vā labheyyahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Adantadamanaṃ <a name="T1.0179"></a> vīraṃ, sabbasattasukhāvahaṃ;</p>
<p class="gathalast">Lokanāthaṃ pūjayitvā, lacchāmi amataṃ dhanaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Evāhaṃ cintayitvāna, sakaṃ cittaṃ pasādayiṃ;</p>
<p class="gathalast">Tīṇi lohitake gayha, ākāse ukkhipiṃ tadā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Mayā ukkhittamattamhi, ākāse patthariṃsu te;</p>
<p class="gathalast">Dhāriṃsu matthake tattha, uddhaṃvaṇṭā adhomukhā.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Ye keci manujā disvā, ukkuṭṭhiṃ sampavattayuṃ;</p>
<p class="gathalast">Devatā antalikkhamhi, sādhukāraṃ pavattayuṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Accheraṃ loke uppannaṃ, buddhaseṭṭhassa vāhasā;</p>
<p class="gathalast">Sabbe dhammaṃ suṇissāma, pupphānaṃ vāhasā mayaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Vīthiyañhi ṭhito santo, imā gāthā abhāsatha.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘‘Yo so buddhaṃ apūjesi, rattapadmehi <span class="note">[rattapadumehi (sī. syā.)]</span> māṇavo;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Tiṃsakappāni <span class="note">[tiṃsakkhattuñca (syā.)]</span> devindo, devarajjaṃ karissati.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘‘Mahāvitthārikaṃ <a name="M1.0138"></a> nāma, byamhaṃ hessati tāvade;</p>
<p class="gathalast">Tiyojanasatubbiddhaṃ, diyaḍḍhasatavitthataṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Cattārisatasahassāni<a name="P1.0125"></a>, niyyūhā ca sumāpitā;</p>
<p class="gathalast">Kūṭāgāravarūpetā, mahāsayanamaṇḍitā.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘‘Koṭisatasahassiyo<a name="T1.0180"></a><a name="V1.0125"></a>, parivāressanti accharā;</p>
<p class="gathalast">Kusalā naccagītassa, vāditepi padakkhiṇā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘‘Etādise byamhavare, nārīgaṇasamākule;</p>
<p class="gathalast">Vassissati pupphavasso, dibbo <span class="note">[pada (ka.)]</span> lohitako sadā.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘‘Bhittikhīle nāgadante, dvārabāhāya toraṇe;</p>
<p class="gathalast">Cakkamattā lohitakā, olambissanti tāvade.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘‘Pattena pattasañchanne, antobyamhavare imaṃ;</p>
<p class="gathalast">Attharitvā pārupitvā, tuvaṭṭissanti tāvade.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘‘Bhavanaṃ parivāretvā, samantā satayojane;</p>
<p class="gathalast">Tepi padmā <span class="note">[te visuddhā (sī. syā.)]</span> lohitakā, dibbagandhaṃ pavāyare.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘‘Pañcasattatikkhattuñca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘‘Sampattiyo duve bhutvā, anīti anupaddavo;</p>
<p class="gathalast">Sampatte pariyosāne, nibbānaṃ pāpuṇissati’ <span class="note">[phassayissati (sī.), passayissati (ka.)]</span>.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Sudiṭṭho vata me buddho, vāṇijjaṃ supayojitaṃ;</p>
<p class="gathalast">Padmāni tīṇi pūjetvā, anubhosiṃ tisampadā <span class="note">[anubhūyanti sampadā (ka.)]</span>.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Ajja me dhammappattassa, vippamuttassa sabbaso;</p>
<p class="gathalast">Supupphitaṃ lohitakaṃ, dhārayissati matthake.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Mama kammaṃ kathentassa, padumuttarasatthuno;</p>
<p class="gathalast">Satapāṇasahassānaṃ, dhammābhisamayo ahu.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Satasahassito <a name="T1.0181"></a> kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, tipadumānidaṃ phalaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Kilesā <a name="M1.0139"></a> jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Paṭisambhidā <a name="V1.0126"></a><a name="P1.0126"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tipadumiyo thero imā gāthāyo abhāsitthāti.</p>
<p class="centered">Tipadumiyattherassāpadānaṃ dasamaṃ.</p>
<p class="centered">Nāgasamālavaggo aṭṭhamo.</p>
<p class="bodytext">Tassuddānaṃ –</p>
<p class="gatha1">Nāgasamālo padasaññī, saññakāluvadāyako;</p>
<p class="gatha2">Ekasaññī tiṇasanthāro, sūcipāṭalipupphiyo;</p>
<p class="gathalast">Ṭhitañjalī tipadumī, gāthāyo pañcasattati.</p>
<a name="kn10_9"></a>
<p class="chapter">9. Timiravaggo</p>
<p class="subhead">1. Timirapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Candabhāgānadītīre<a name="T1.0182"></a><a name="M1.0140"></a><a name="V1.0127"></a>, anusotaṃ vajāmahaṃ;</p>
<p class="gathalast">Nisinnaṃ samaṇaṃ disvā, vippasannamanāvilaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Tattha cittaṃ pasādetvā <span class="note">[pasādesiṃ (syā.)]</span>, evaṃ cintesahaṃ tadā;</p>
<p class="gathalast">Tārayissati tiṇṇoyaṃ, dantoyaṃ damayissati.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Assāsissati assattho, santo ca samayissati;</p>
<p class="gathalast">Mocayissati mutto ca, nibbāpessati nibbuto.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Evāhaṃ cintayitvāna, siddhatthassa mahesino;</p>
<p class="gathalast">Gahetvā timirapupphaṃ, matthake okiriṃ ahaṃ <span class="note">[tadā (syā.)]</span>.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Añjaliṃ paggahetvāna, katvā ca naṃ padakkhiṇaṃ;</p>
<p class="gathalast">Vanditvā satthuno pāde, pakkāmiṃ aparaṃ disaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Aciraṃ gatamattaṃ maṃ, migarājā viheṭhayi;</p>
<p class="gathalast">Papātamanugacchanto, tattheva papatiṃ ahaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ <span class="note">[buddhapūjāyidaṃ (sī. syā.)]</span> phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Chappaññāsamhi <a name="P1.0127"></a> kappamhi, sattevāsuṃ mahāyasā <span class="note">[mahārahā (syā. ka.)]</span>;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā <a name="T1.0183"></a> sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā timirapupphiyo thero imā gāthāyo abhāsitthāti.</p>
<p class="centered">Timirapupphiyattherassāpadānaṃ paṭhamaṃ.</p>
<p class="subhead">2. Gatasaññakattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Jātiyā <a name="M1.0141"></a><a name="V1.0128"></a> sattavassohaṃ, pabbajiṃ anagāriyaṃ;</p>
<p class="gathalast">Avandiṃ satthuno pāde, vippasannena cetasā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Sattanaṅgalakīpupphe, ākāse ukkhipiṃ ahaṃ;</p>
<p class="gathalast">Tissaṃ buddhaṃ samuddissa, anantaguṇasāgaraṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Sugatānugataṃ maggaṃ, pūjetvā haṭṭhamānaso;</p>
<p class="gathalast">Añjaliñca <span class="note">[añjalissa (ka.)]</span> tadākāsiṃ, pasanno sehi pāṇibhi.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Ito aṭṭhamake kappe, tayo aggisikhā ahu;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gatasaññako thero imā gāthāyo abhāsitthāti.</p>
<p class="centered">Gatasaññakattherassāpadānaṃ dutiyaṃ.</p>
<p class="subhead">3. Nipannañjalikattheraapadānaṃ</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Rukkhamūle <a name="T1.0184"></a><a name="P1.0128"></a> nisinnohaṃ, byādhito paramena ca;</p>
<p class="gathalast">Paramakāruññapattomhi, araññe kānane ahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Anukampaṃ upādāya, tisso satthā upesi maṃ;</p>
<p class="gathalast">Sohaṃ nipannako santo, sire katvāna añjaliṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Pasannacitto sumano, sabbasattānamuttamaṃ;</p>
<p class="gathalast">Sambuddhaṃ abhivādetvā, tattha kālaṅkato ahaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Dvenavute ito kappe, yaṃ vandiṃ purisuttamaṃ;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ito <a name="M1.0142"></a> pañcamake kappe, pañcevāsuṃ mahāsikhā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā <a name="V1.0129"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nipannañjaliko thero imā gāthāyo abhāsitthāti.</p>
<p class="centered">Nipannañjalikattherassāpadānaṃ tatiyaṃ.</p>
<p class="subhead">4. Adhopupphiyattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Abhibhū nāma so bhikkhu, sikhino aggasāvako;</p>
<p class="gathalast">Mahānubhāvo tevijjo, himavantaṃ upāgami.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Ahampi <a name="T1.0185"></a> himavantamhi, ramaṇīyassame isi;</p>
<p class="gathalast">Vasāmi appamaññāsu, iddhīsu ca tadā vasī.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Pakkhijāto viyākāse, pabbataṃ adhivattayiṃ <span class="note">[abhipatthayiṃ (syā.), abhimatthayiṃ (ka.), adhivatthayinti pabbatassa upari gacchintiattho]</span>;</p>
<p class="gathalast">Adhopupphaṃ gahetvāna, āgacchiṃ <span class="note">[agacchiṃ (ka.)]</span> pabbataṃ ahaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Satta pupphāni gaṇhitvā, matthake okiriṃ ahaṃ;</p>
<p class="gathalast">Ālokite <span class="note">[ālokito (syā.)]</span> ca vīrena, pakkāmiṃ pācināmukho.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Āvāsaṃ <a name="P1.0129"></a> abhisambhosiṃ, patvāna assamaṃ ahaṃ;</p>
<p class="gathalast">Khāribhāraṃ gahetvāna, pāyāsiṃ <span class="note">[pāvisiṃ (sī.)]</span> pabbatantaraṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ajagaro maṃ pīḷesi, ghorarūpo mahabbalo;</p>
<p class="gathalast">Pubbakammaṃ saritvāna, tattha kālaṅkato ahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā adhopupphiyo thero imā gāthāyo abhāsitthāti.</p>
<p class="centered">Adhopupphiyattherassāpadānaṃ catutthaṃ.</p>
<p class="subhead">5. Raṃsisaññakattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Pabbate <a name="M1.0143"></a><a name="P1.0130"></a> himavantamhi, vāsaṃ kappesahaṃ pure;</p>
<p class="gathalast">Ajinuttaravāsohaṃ, vasāmi pabbatantare.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Suvaṇṇavaṇṇaṃ <a name="T1.0186"></a><a name="V1.0130"></a> sambuddhaṃ, sataraṃsiṃva bhāṇumaṃ;</p>
<p class="gathalast">Vanantaragataṃ disvā, sālarājaṃva pupphitaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Raṃsyā <span class="note">[raṃse (syā. ka.)]</span> cittaṃ pasādetvā, vipassissa mahesino;</p>
<p class="gathalast">Paggayha añjaliṃ vandiṃ, sirasā ukkuṭī <span class="note">[sirasā ukkuṭiko (syā.), sirasukkuṭiko (ka.)]</span> ahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, raṃsisaññāyidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā raṃsisaññako thero imā gāthāyo abhāsitthāti.</p>
<p class="centered">Raṃsisaññakattherassāpadānaṃ pañcamaṃ.</p>
<p class="subhead">6. Dutiyaraṃsisaññakattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Pabbate himavantamhi, vākacīradharo ahaṃ;</p>
<p class="gathalast">Caṅkamañca samārūḷho, nisīdiṃ pācināmukho.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Pabbate sugataṃ disvā, phussaṃ jhānarataṃ tadā;</p>
<p class="gathalast">Añjaliṃ paggahetvāna, raṃsyā cittaṃ pasādayiṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Dvenavute ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, raṃsisaññāyidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="T1.0187"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā raṃsisaññako thero imā gāthāyo abhāsitthāti.</p>
<p class="centered">Dutiyaraṃsisaññakattherassāpadānaṃ chaṭṭhaṃ.</p>
<p class="subhead">7. Phaladāyakattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Pabbate <a name="M1.0144"></a> himavantamhi, kharājinadharo ahaṃ;</p>
<p class="gathalast">Phussaṃ jinavaraṃ disvā, phalahattho phalaṃ adaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Yamahaṃ phalamadāsiṃ, vippasannena cetasā;</p>
<p class="gathalast">Bhave nibbattamānamhi, phalaṃ nibbattate mama.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Dvenavute ito kappe, yaṃ phalaṃ adadiṃ ahaṃ;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā <a name="V1.0131"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phaladāyako thero imā gāthāyo abhāsitthāti.</p>
<p class="centered">Phaladāyakattherassāpadānaṃ sattamaṃ.</p>
<p class="subhead">8. Saddasaññakattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Pabbate <a name="T1.0188"></a><a name="P1.0131"></a> himavantamhi, vasāmi paṇṇasanthare;</p>
<p class="gathalast">Phussassa dhammaṃ bhaṇato, sadde cittaṃ pasādayiṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, puññakammassidaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saddasaññako thero imā gāthāyo abhāsitthāti.</p>
<p class="centered">Saddasaññakattherassāpadānaṃ aṭṭhamaṃ.</p>
<p class="subhead">9. Bodhisiñcakattheraapadānaṃ</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Vipassissa bhagavato, mahābodhimaho ahu;</p>
<p class="gathalast">Pabbajjupagato santo, upagacchiṃ ahaṃ tadā.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Kusumodakamādāya<a name="M1.0145"></a>, bodhiyā okiriṃ ahaṃ;</p>
<p class="gathalast">Mocayissati no mutto, nibbāpessati nibbuto.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Ekanavutito kappe, yaṃ bodhimabhisiñcayiṃ;</p>
<p class="gathalast">Duggatiṃ nābhijānāmi, bodhisiñcāyidaṃ phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tettiṃse <a name="T1.0189"></a> vattamānamhi, kappe āsuṃ janādhipā;</p>
<p class="gathalast">Udakasecanā nāma, aṭṭhete cakkavattino.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bodhisiñcako thero imā gāthāyo abhāsitthāti.</p>
<p class="centered">Bodhisiñcakattherassāpadānaṃ navamaṃ.</p>
<p class="subhead">10. Padumapupphiyattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Pokkharavanaṃ <a name="V1.0132"></a><a name="P1.0132"></a> paviṭṭho, bhañjanto padumānihaṃ;</p>
<p class="gathalast">Tatthaddasaṃ phussaṃ buddhaṃ <span class="note">[addasaṃ phussasambuddhaṃ (sī. syā.)]</span>, bāttiṃsavaralakkhaṇaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Padumapupphaṃ gahetvāna, ākāse ukkhipiṃ ahaṃ;</p>
<p class="gathalast">Pāpakammaṃ saritvāna, pabbajiṃ anagāriyaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Pabbajitvāna kāyena, manasā saṃvutena ca;</p>
<p class="gathalast">Vacīduccaritaṃ hitvā, ājīvaṃ parisodhayiṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Dvenavute ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Padumābhāsanāmā ca, aṭṭhārasa mahīpatī;</p>
<p class="gathalast">Aṭṭhārasesu kappesu, aṭṭhatālīsamāsisuṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā <a name="T1.0190"></a><a name="M1.0146"></a> catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā padumapupphiyo thero imā gāthāyo abhāsitthāti;</p>
<p class="centered">Padumapupphiyattherassāpadānaṃ dasamaṃ.</p>
<p class="centered">Timiravaggo navamo.</p>
<p class="bodytext">Tassuddānaṃ –</p>
<p class="gatha1">Timiranaṅgalīpuppha, nippannañjaliko adho;</p>
<p class="gatha2">Dve raṃsisaññī phalado, saddasaññī ca secako;</p>
<p class="gathalast">Padmapupphī ca gāthāyo, chappaññāsa pakittitā.</p>
<a name="kn10_10"></a>
<p class="chapter">10. Sudhāvaggo</p>
<p class="subhead">1. Sudhāpiṇḍiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Pūjārahe <a name="M1.0147"></a><a name="V1.0133"></a><a name="P1.0133"></a> pūjayato, buddhe yadi va sāvake;</p>
<p class="gathalast">Papañcasamatikkante, tiṇṇasokapariddave.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Te tādise pūjayato, nibbute akutobhaye;</p>
<p class="gathalast">Na sakkā puññaṃ saṅkhātuṃ, imettamapi <span class="note">[idammattanti (sī.), imetthamapi (ka.)]</span> kenaci.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Catunnamapi dīpānaṃ, issaraṃ yodha kāraye;</p>
<p class="gathalast">Ekissā pūjanāyetaṃ, kalaṃ nāgghati soḷasiṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Siddhatthassa <a name="T1.0191"></a> naraggassa, cetiye phalitantare;</p>
<p class="gathalast">Sudhāpiṇḍo mayā dinno, vippasannena cetasā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Catunnavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, paṭisaṅkhārassidaṃ phalaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Ito tiṃsatikappamhi, paṭisaṅkhārasavhayā;</p>
<p class="gathalast">Sattaratanasampannā, terasa cakkavattino.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sudhāpiṇḍiyo thero imā gāthāyo abhāsitthāti.</p>
<p class="centered">Sudhāpiṇḍiyattherassāpadānaṃ paṭhamaṃ.</p>
<p class="subhead">2. Sucintikattheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Tissassa lokanāthassa, suddhapīṭhamadāsahaṃ;</p>
<p class="gathalast">Haṭṭho haṭṭhena cittena, buddhassādiccabandhuno.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Aṭṭhārase <a name="V1.0134"></a> <span class="note">[aṭṭhatiṃse (sī. syā.)]</span> ito kappe, rājā āsiṃ mahāruci;</p>
<p class="gathalast">Bhogo ca vipulo āsi, sayanañca anappakaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Pīṭhaṃ <a name="M1.0148"></a> buddhassa datvāna, vippasannena cetasā;</p>
<p class="gathalast">Anubhomi sakaṃ kammaṃ, pubbe sukatamattano.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Dvenavute <a name="T1.0192"></a> ito kappe, yaṃ pīṭhamadadiṃ tadā;</p>
<p class="gathalast">Duggatiṃ nābhijānāmi, pīṭhadānassidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Aṭṭhatiṃse ito kappe, tayo te cakkavattino;</p>
<p class="gathalast">Ruci uparuci ceva, mahāruci tatiyako.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sucintiko thero imā gāthāyo abhāsitthāti.</p>
<p class="centered">Sucintikattherassāpadānaṃ dutiyaṃ.</p>
<p class="subhead">3. Aḍḍhaceḷakattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Tissassāhaṃ bhagavato, upaḍḍhadussamadāsahaṃ;</p>
<p class="gathalast">Paramakāpaññapattomhi <span class="note">[paramakāruññapattomhi (syā. ka.)]</span>, duggatena <span class="note">[duggandhena (sī.)]</span> samappito.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Upaḍḍhadussaṃ datvāna, kappaṃ saggamhi modahaṃ;</p>
<p class="gathalast">Avasesesu kappesu, kusalaṃ kāritaṃ mayā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Dvenavute <a name="P1.0134"></a> ito kappe, yaṃ dussamadadiṃ tadā;</p>
<p class="gathalast">Duggatiṃ nābhijānāmi, dussadānassidaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekūnapaññāsakappamhi <span class="note">[ekapaññāsakappamhi (syā.)]</span>, rājāno cakkavattino;</p>
<p class="gathalast">Samantacchadanā nāma, bāttiṃsāsuṃ <span class="note">[khattiyāsuṃ (syā. ka.)]</span> janādhipā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā <a name="T1.0193"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aḍḍhaceḷako thero imā gāthāyo abhāsitthāti.</p>
<p class="centered">Aḍḍhaceḷakattherassāpadānaṃ tatiyaṃ.</p>
<p class="subhead">4. Sūcidāyakattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Kammārohaṃ <a name="M1.0149"></a><a name="V1.0135"></a> pure āsiṃ, bandhumāyaṃ puruttame;</p>
<p class="gathalast">Sūcidānaṃ mayā dinnaṃ, vipassissa mahesino.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Vajiraggasamaṃ ñāṇaṃ, hoti kammena tādisaṃ;</p>
<p class="gathalast">Virāgomhi vimuttomhi <span class="note">[vibhavomhi vibhattomhi (ka.)]</span>, pattomhi āsavakkhayaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Atīte <a name="P1.0135"></a> ca bhave sabbe, vattamāne canāgate <span class="note">[atītā ca bhavā sabbe, vattamānā ca’nāgatā (syā. ka.)]</span>;</p>
<p class="gathalast">Ñāṇena viciniṃ sabbaṃ, sūcidānassidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito kappe, sattāsuṃ vajiravhayā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sūcidāyako thero imā gāthāyo abhāsitthāti.</p>
<p class="centered">Sūcidāyakattherassāpadānaṃ catutthaṃ.</p>
<p class="subhead">5. Gandhamāliyattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Siddhatthassa <a name="T1.0194"></a> bhagavato, gandhathūpaṃ akāsahaṃ;</p>
<p class="gathalast">Sumanehi paṭicchannaṃ, buddhānucchavikaṃ kataṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Kañcanagghiyasaṅkāsaṃ, buddhaṃ lokagganāyakaṃ;</p>
<p class="gathalast">Indīvaraṃva jalitaṃ, ādittaṃva hutāsanaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Byagghūsabhaṃva pavaraṃ, abhijātaṃva kesariṃ;</p>
<p class="gathalast">Nisinnaṃ samaṇānaggaṃ, bhikkhusaṅghapurakkhataṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Vanditvā satthuno pāde, pakkāmiṃ uttarāmukho;</p>
<p class="gathalast">Catunnavutito kappe, gandhamālaṃ yato adaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Buddhe katassa kārassa, phalenāhaṃ visesato;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Cattārīsamhi ekūne, kappe āsiṃsu soḷasa;</p>
<p class="gathalast">Devagandhasanāmā te, rājāno cakkavattino.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā <a name="M1.0150"></a><a name="V1.0136"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gandhamāliyo thero imā gāthāyo abhāsitthāti.</p>
<p class="centered">Gandhamāliyattherassāpadānaṃ pañcamaṃ.</p>
<p class="subhead">6. Tipupphiyattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Migaluddo <a name="T1.0195"></a><a name="P1.0136"></a> pure āsiṃ, araññe kānane ahaṃ <span class="note">[brahā (syā.)]</span>;</p>
<p class="gathalast">Pāṭaliṃ haritaṃ disvā, tīṇi pupphāni okiriṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Patitapattāni <span class="note">[sattapattāni (sī.), satapattāni (ka.), sukkhapaṇṇāni (syā.)]</span> gaṇhitvā, bahi chaḍḍesahaṃ tadā;</p>
<p class="gathalast">Antosuddhaṃ bahisuddhaṃ, suvimuttaṃ anāsavaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Sammukhā viya sambuddhaṃ, vipassiṃ lokanāyakaṃ;</p>
<p class="gathalast">Pāṭaliṃ abhivādetvā, tattha kālaṅkato ahaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Ekanavutito kappe, yaṃ bodhimabhipūjayiṃ;</p>
<p class="gathalast">Duggatiṃ nābhijānāmi, bodhipūjāyidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Samantapāsādikā nāma, terasāsiṃsu rājino;</p>
<p class="gathalast">Ito tettiṃsakappamhi <span class="note">[tiṃsatikappamhi (syā.)]</span>, cakkavattī mahabbalā.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tipupphiyo thero imā gāthāyo abhāsitthāti.</p>
<p class="centered">Tipupphiyattherassāpadānaṃ chaṭṭhaṃ.</p>
<p class="subhead">7. Madhupiṇḍikattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Vipine <a name="T1.0196"></a> <span class="note">[vivane (syā. aṭṭha.)]</span> kānane disvā, appasadde nirākule;</p>
<p class="gathalast">Siddhatthaṃ isinaṃ seṭṭhaṃ, āhutīnaṃ paṭiggahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Nibbutattaṃ <a name="M1.0151"></a> <span class="note">[nibbutaggaṃ (ka.), nibbūtikaṃ (syā.)]</span> mahānāgaṃ, nisabhājāniyaṃ yathā;</p>
<p class="gathalast">Osadhiṃva virocantaṃ, devasaṅghanamassitaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Vitti mamāhu tāvade <span class="note">[vitti me pāhunā tāva (sī. syā.)]</span>, ñāṇaṃ uppajji tāvade;</p>
<p class="gathalast">Vuṭṭhitassa samādhimhā, madhuṃ datvāna satthuno.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Vanditvā <a name="V1.0137"></a> satthuno pāde, pakkāmiṃ pācināmukho;</p>
<p class="gathalast">Catuttiṃsamhi kappamhi, rājā āsiṃ sudassano.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Madhu bhisehi savati, bhojanamhi ca tāvade;</p>
<p class="gathalast">Madhuvassaṃ pavassittha, pubbakammassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Catunnavutito <a name="P1.0137"></a> kappe, yaṃ madhuṃ adadiṃ tadā;</p>
<p class="gathalast">Duggatiṃ nābhijānāmi, madhudānassidaṃ phalaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Catuttiṃse ito kappe, cattāro te sudassanā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0197"></a> sudaṃ āyasmā madhupiṇḍiko thero imā gāthāyo abhāsitthāti.</p>
<p class="centered">Madhupiṇḍikattherassāpadānaṃ sattamaṃ.</p>
<p class="subhead">8. Senāsanadāyakattheraapadānaṃ</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Siddhatthassa bhagavato, adāsiṃ paṇṇasantharaṃ;</p>
<p class="gathalast">Samantā upahārañca, kusumaṃ okiriṃ ahaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Pāsādevaṃ guṇaṃ rammaṃ <span class="note">[pāsāde ca guhaṃ rammaṃ (syā.)]</span>, anubhomi mahārahaṃ;</p>
<p class="gathalast">Mahagghāni ca pupphāni, sayanebhisavanti me.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Sayanehaṃ tuvaṭṭāmi, vicitte pupphasanthate;</p>
<p class="gathalast">Pupphavuṭṭhi ca sayane, abhivassati tāvade.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Catunnavutito <a name="M1.0152"></a> kappe, adāsiṃ paṇṇasantharaṃ;</p>
<p class="gathalast">Duggatiṃ nābhijānāmi, santharassa idaṃ phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tiṇasantharakā nāma, sattete cakkavattino;</p>
<p class="gathalast">Ito te pañcame kappe, uppajjiṃsu janādhipā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā <a name="P1.0138"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā senāsanadāyako thero imā gāthāyo abhāsitthāti.</p>
<p class="centered">Senāsanadāyakattherassāpadānaṃ aṭṭhamaṃ.</p>
<p class="subhead">9. Veyyāvaccakattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Vipassissa <a name="T1.0198"></a><a name="V1.0138"></a> bhagavato, mahāpūgagaṇo ahu;</p>
<p class="gathalast">Veyyāvaccakaro āsiṃ, sabbakiccesu vāvaṭo <span class="note">[byāvaṭo (sī. syā.)]</span>.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Deyyadhammo ca me natthi, sugatassa mahesino;</p>
<p class="gathalast">Avandiṃ satthuno pāde, vippasannena cetasā.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ekanavutito kappe, veyyāvaccaṃ akāsahaṃ;</p>
<p class="gathalast">Duggatiṃ nābhijānāmi, veyyāvaccassidaṃ phalaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Ito ca aṭṭhame kappe, rājā āsiṃ sucintito;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā veyyāvaccako thero imā gāthāyo abhāsitthāti.</p>
<p class="centered">Veyyāvaccakattherassāpadānaṃ navamaṃ.</p>
<p class="subhead">10. Buddhupaṭṭhākattheraapadānaṃ</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Vipassissa bhagavato, ahosiṃ saṅkhadhammako;</p>
<p class="gathalast">Niccupaṭṭhānayuttomhi, sugatassa mahesino.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Upaṭṭhānaphalaṃ <a name="T1.0199"></a><a name="M1.0153"></a> passa, lokanāthassa tādino;</p>
<p class="gathalast">Saṭṭhitūriyasahassāni, parivārenti maṃ sadā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Ekanavutito <a name="P1.0139"></a> kappe, upaṭṭhahiṃ mahāisiṃ;</p>
<p class="gathalast">Duggatiṃ nābhijānāmi, upaṭṭhānassidaṃ phalaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Catuvīse <span class="note">[catunavute (syā.)]</span> ito kappe, mahānigghosanāmakā;</p>
<p class="gathalast">Soḷasāsiṃsu rājāno, cakkavattī mahabbalā.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā buddhupaṭṭhāko thero imā gāthāyo abhāsitthāti.</p>
<p class="centered">Buddhupaṭṭhākattherassāpadānaṃ dasamaṃ.</p>
<p class="centered">Sudhāvaggo dasamo.</p>
<p class="bodytext">Tassuddānaṃ –</p>
<p class="gatha1">Sudhā <a name="V1.0139"></a> sucinti ceḷañca, sūcī ca gandhamāliyo;</p>
<p class="gatha2">Tipupphiyo madhusenā, veyyāvacco cupaṭṭhako;</p>
<p class="gathalast">Samasaṭṭhi ca gāthāyo, asmiṃ vagge pakittitā.</p>
<p class="bodytext">Atha vagguddānaṃ –</p>
<p class="gatha1">Buddhavaggo hi paṭhamo, sīhāsani subhūti ca;</p>
<p class="gatha2">Kuṇḍadhāno upāli ca, bījanisakacinti ca.</p>
<p class="gatha3">Nāgasamālo <a name="T1.0200"></a> timiro, sudhāvaggena te dasa;</p>
<p class="gathalast">Catuddasasatā gāthā, pañcapaññāsameva ca.</p>
<p class="centered">Buddhavaggadasakaṃ.</p>
<p class="centered">Paṭhamasatakaṃ samattaṃ.</p>
<a name="kn10_11"></a>
<p class="chapter">11. Bhikkhadāyivaggo</p>
<p class="subhead">1. Bhikkhadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Suvaṇṇavaṇṇaṃ <a name="M1.0154"></a><a name="V1.0140"></a><a name="P1.0140"></a> sambuddhaṃ, āhutīnaṃ paṭiggahaṃ;</p>
<p class="gathalast">Pavarā <span class="note">[pavanā (syā.)]</span> abhinikkhantaṃ, vanā nibbanamāgataṃ <span class="note">[vānā nibbānamāgataṃ (syā.)]</span>.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kaṭacchubhikkhaṃ pādāsiṃ, siddhatthassa mahesino;</p>
<p class="gathalast">Paññāya upasantassa, mahāvīrassa tādino.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Padenānupadāyantaṃ <span class="note">[padenānupadāyanto (sī. syā.)]</span>, nibbāpente mahājanaṃ;</p>
<p class="gathalast">Uḷārā vitti me jātā, buddhe ādiccabandhune <span class="note">[vitti me pāhunā tāva, buddhassādiccabandhuno (syā.)]</span>.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhikkhādānassidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Sattāsītimhito kappe, mahāreṇu sanāmakā;</p>
<p class="gathalast">Sattaratanasampannā, sattete cakkavattino.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0201"></a> sudaṃ āyasmā bhikkhadāyako thero imā gāthāyo abhāsitthāti.</p>
<p class="centered">Bhikkhadāyakattherassāpadānaṃ paṭhamaṃ.</p>
<p class="subhead">2. Ñāṇasaññikattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, nisabhājāniyaṃ yathā;</p>
<p class="gathalast">Tidhāpabhinnaṃ mātaṅgaṃ, kuñjaraṃva mahesinaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Obhāsentaṃ disā sabbā, uḷurājaṃva pūritaṃ;</p>
<p class="gathalast">Rathiyaṃ paṭipajjantaṃ, lokajeṭṭhaṃ apassahaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ñāṇe <a name="M1.0155"></a><a name="V1.0141"></a> cittaṃ pasādetvā, paggahetvāna añjaliṃ;</p>
<p class="gathalast">Pasannacitto sumano, siddhatthamabhivādayiṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Catunnavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, ñāṇasaññāyidaṃ phalaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Tesattatimhito kappe, soḷasāsuṃ naruttamā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā <a name="P1.0141"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ñāṇasaññiko thero imā gāthāyo abhāsitthāti.</p>
<p class="centered">Ñāṇasaññikattherassāpadānaṃ dutiyaṃ.</p>
<p class="subhead">3. Uppalahatthiyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Tivarāyaṃ <a name="T1.0202"></a> nivāsīhaṃ, ahosiṃ māliko tadā;</p>
<p class="gathalast">Addasaṃ virajaṃ buddhaṃ, siddhatthaṃ lokapūjitaṃ <span class="note">[lokanāyakaṃ (sī.)]</span>.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Pasannacitto sumano, pupphahatthamadāsahaṃ;</p>
<p class="gathalast">Yattha yatthupapajjāmi, tassa kammassa vāhasā.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Anubhomi phalaṃ iṭṭhaṃ, pubbe sukatamattano;</p>
<p class="gathalast">Parikkhitto sumallehi, pupphadānassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ <span class="note">[buddhapūjāyidaṃ (sī.)]</span> phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Catunnavutupādāya, ṭhapetvā vattamānakaṃ;</p>
<p class="gathalast">Pañcarājasatā tattha, najjasamasanāmakā <span class="note">[najjupamasanāmakā (sī. syā.)]</span>.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā uppalahatthiyo thero imā gāthāyo abhāsitthāti.</p>
<p class="centered">Uppalahatthiyattherassāpadānaṃ tatiyaṃ.</p>
<p class="subhead">4. Padapūjakattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Siddhatthassa <a name="M1.0156"></a><a name="V1.0142"></a> bhagavato, jātipupphamadāsahaṃ;</p>
<p class="gathalast">Pādesu satta pupphāni, hāsenokiritāni me.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tena <a name="T1.0203"></a> kammenahaṃ ajja, abhibhomi narāmare;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Catunnavutito <a name="P1.0142"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Samantagandhanāmāsuṃ, terasa cakkavattino;</p>
<p class="gathalast">Ito pañcamake kappe, cāturantā janādhipā.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padapūjako thero imā gāthāyo abhāsitthāti.</p>
<p class="centered">Padapūjakattherassāpadānaṃ catutthaṃ.</p>
<p class="subhead">5. Muṭṭhipupphiyattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Sudassanoti nāmena, mālākāro ahaṃ tadā;</p>
<p class="gathalast">Addasaṃ virajaṃ buddhaṃ, lokajeṭṭhaṃ narāsabhaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Jātipupphaṃ gahetvāna, pūjayiṃ padumuttaraṃ;</p>
<p class="gathalast">Visuddhacakkhu sumano, dibbacakkhuṃ samajjhagaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Etissā pupphapūjāya, cittassa paṇidhīhi ca;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Soḷasāsiṃsu <a name="T1.0204"></a> rājāno, devuttarasanāmakā;</p>
<p class="gathalast">Chattiṃsamhi ito kappe, cakkavattī mahabbalā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā muṭṭhipupphiyo thero imā gāthāyo abhāsitthāti.</p>
<p class="centered">Muṭṭhipupphiyattherassāpadānaṃ pañcamaṃ.</p>
<p class="subhead">6. Udakapūjakattheraapadānaṃ</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Suvaṇṇavaṇṇaṃ <a name="M1.0157"></a><a name="V1.0143"></a> sambuddhaṃ, gacchantaṃ anilañjase;</p>
<p class="gathalast">Ghatāsanaṃva jalitaṃ, ādittaṃva hutāsanaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Pāṇinā udakaṃ gayha, ākāse ukkhipiṃ ahaṃ;</p>
<p class="gathalast">Sampaṭicchi mahāvīro, buddho kāruṇiko isi <span class="note">[mayi (syā.)]</span>.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Antalikkhe <a name="P1.0143"></a> ṭhito satthā, padumuttaranāmako;</p>
<p class="gathalast">Mama saṅkappamaññāya, imaṃ gāthaṃ abhāsatha.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘‘Iminā dakadānena, pītiuppādanena ca;</p>
<p class="gathalast">Kappasatasahassampi, duggatiṃ nupapajjati’ <span class="note">[nupapajjasi (ka.)]</span>.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Tena kammena dvipadinda, lokajeṭṭha narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Sahassarājanāmena<a name="T1.0205"></a>, tayo te cakkavattino;</p>
<p class="gathalast">Pañcasaṭṭhikappasate, cāturantā janādhipā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā udakapūjako thero imā gāthāyo abhāsitthāti.</p>
<p class="centered">Udakapūjakattherassāpadānaṃ chaṭṭhaṃ.</p>
<p class="subhead">7. Naḷamāliyattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Padumuttarabuddhassa, lokajeṭṭhassa tādino;</p>
<p class="gathalast">Tiṇatthare nisinnassa, upasantassa tādino.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Naḷamālaṃ gahetvāna, bandhitvā <span class="note">[bījitvā (ka.)]</span> bījaniṃ ahaṃ;</p>
<p class="gathalast">Buddhassa upanāmesiṃ, dvipadindassa tādino.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭiggahetvā sabbaññū, bījaniṃ lokanāyako;</p>
<p class="gathalast">Mama saṅkappamaññāya, imaṃ gāthaṃ abhāsatha.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Yathā <a name="M1.0158"></a> me kāyo nibbāti, pariḷāho na vijjati;</p>
<p class="gathalast">Tatheva tividhaggīhi, cittaṃ tava vimuccatu’.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Sabbe <a name="V1.0144"></a> devā samāgacchuṃ, ye keci vananissitā;</p>
<p class="gathalast">Sossāma buddhavacanaṃ, hāsayantañca dāyakaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Nisinno <a name="T1.0206"></a> bhagavā tattha, devasaṅghapurakkhato;</p>
<p class="gathalast">Dāyakaṃ sampahaṃsento, imā gāthā abhāsatha.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Iminā bījanidānena, cittassa paṇidhīhi ca;</p>
<p class="gathalast">Subbato nāma nāmena, cakkavattī bhavissati.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Tena <a name="P1.0144"></a> kammāvasesena, sukkamūlena codito;</p>
<p class="gathalast">Māluto nāma nāmena, cakkavattī bhavissati’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘‘Iminā bījanidānena, sammānavipulena ca;</p>
<p class="gathalast">Kappasatasahassampi, duggatiṃ nupapajjati.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Tiṃsakappasahassamhi, subbatā aṭṭhatiṃsa te;</p>
<p class="gathalast">Ekūnatiṃsasahasse, aṭṭha mālutanāmakā.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā naḷamāliyo thero imā gāthāyo abhāsitthāti.</p>
<p class="centered">Naḷamāliyattherassāpadānaṃ sattamaṃ.</p>
<p class="centered">Sattamabhāṇavāraṃ.</p>
<p class="subhead">8. Āsanupaṭṭhāhakattheraapadānaṃ</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Kānanaṃ vanamogayha, appasaddaṃ nirākulaṃ;</p>
<p class="gathalast">Sīhāsanaṃ mayā dinnaṃ, atthadassissa tādino.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Mālāhatthaṃ <a name="T1.0207"></a> gahetvāna, katvā ca naṃ padakkhiṇaṃ;</p>
<p class="gathalast">Satthāraṃ payirupāsitvā, pakkāmiṃ uttarāmukho.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tena <a name="M1.0159"></a> kammena dvipadinda, lokajeṭṭha narāsabha;</p>
<p class="gathalast">Sannibbāpemi <span class="note">[sandiṭṭhāpemi (ka.)]</span> attānaṃ, bhavā sabbe samūhatā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Aṭṭhārasakappasate, yaṃ dānamadadiṃ tadā;</p>
<p class="gathalast">Duggatiṃ nābhijānāmi, sīhāsanassidaṃ phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Ito <a name="V1.0145"></a> sattakappasate, sannibbāpaka <span class="note">[sanniṭṭho nāma (ka.)]</span> khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā āsanupaṭṭhāhako thero imā gāthāyo abhāsitthāti.</p>
<p class="centered">Āsanupaṭṭhāhakattherassāpadānaṃ aṭṭhamaṃ.</p>
<p class="subhead">9. Biḷālidāyakattheraapadānaṃ</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Himavantassāvidūre<a name="P1.0145"></a>, vasāmi paṇṇasanthare;</p>
<p class="gathalast">Ghāsesu gedhamāpanno, seyyasīlo cahaṃ <span class="note">[seyasīlovahaṃ (syā. ka.)]</span> tadā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Khaṇantālu <span class="note">[khaṇamālu (syā.)]</span> kalambāni, biḷālitakkalāni ca;</p>
<p class="gathalast">Kolaṃ bhallātakaṃ billaṃ, āhatvā paṭiyāditaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Padumuttaro <a name="T1.0208"></a> lokavidū, āhutīnaṃ paṭiggaho;</p>
<p class="gathalast">Mama saṅkappamaññāya, āgacchi mama santikaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Upāgataṃ mahānāgaṃ, devadevaṃ narāsabhaṃ;</p>
<p class="gathalast">Biḷāliṃ paggahetvāna, pattamhi okiriṃ ahaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Paribhuñji mahāvīro, tosayanto mamaṃ tadā;</p>
<p class="gathalast">Paribhuñjitvāna sabbaññū, imaṃ gāthaṃ abhāsatha.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘‘Sakaṃ cittaṃ pasādetvā, biḷāliṃ me adā tuvaṃ;</p>
<p class="gathalast">Kappānaṃ satasahassaṃ, duggatiṃ nupapajjasi’.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Carimaṃ <a name="M1.0160"></a> vattate mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Catupaññāsito kappe, sumekhaliyasavhayo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā biḷālidāyako thero imā gāthāyo abhāsitthāti.</p>
<p class="centered">Biḷālidāyakattherassāpadānaṃ navamaṃ.</p>
<p class="subhead">10. Reṇupūjakattheraapadānaṃ</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Suvaṇṇavaṇṇaṃ <a name="T1.0209"></a><a name="V1.0146"></a><a name="P1.0146"></a> sambuddhaṃ, sataraṃsiṃva bhāṇumaṃ;</p>
<p class="gathalast">Obhāsentaṃ disā sabbā, uḷurājaṃva pūritaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Purakkhataṃ sāvakehi, sāgareheva medaniṃ;</p>
<p class="gathalast">Nāgaṃ paggayha reṇūhi, vipassissābhiropayiṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Ekanavutito kappe, yaṃ reṇumabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Paṇṇatālīsito kappe, reṇu nāmāsi khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā reṇupūjako thero imā gāthāyo abhāsitthāti.</p>
<p class="centered">Reṇupūjakattherassāpadānaṃ dasamaṃ.</p>
<p class="centered">Bhikkhadāyivaggo ekādasamo.</p>
<p class="bodytext">Tassuddānaṃ –</p>
<p class="gatha1">Bhikkhadāyī ñāṇasaññī, hatthiyo padapūjako;</p>
<p class="gatha2">Muṭṭhipupphī udakado, naḷamāli upaṭṭhako;</p>
<p class="gathalast">Biḷālidāyī reṇu ca, gāthāyo cha ca saṭṭhi ca.</p>
<a name="kn10_12"></a>
<p class="chapter">12. Mahāparivāravaggo</p>
<p class="subhead">1. Mahāparivārakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Vipassī <a name="T1.0210"></a><a name="M1.0161"></a><a name="V1.0147"></a> nāma bhagavā, lokajeṭṭho narāsabho;</p>
<p class="gathalast">Aṭṭhasaṭṭhisahassehi, pāvisi bandhumaṃ tadā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Nagarā abhinikkhamma, agamaṃ dīpacetiyaṃ;</p>
<p class="gathalast">Addasaṃ virajaṃ buddhaṃ, āhutīnaṃ paṭiggahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Cullāsītisahassāni, yakkhā mayhaṃ upantike;</p>
<p class="gathalast">Upaṭṭhahanti sakkaccaṃ <span class="note">[maṃ niccaṃ (ka.)]</span>, indaṃva tidasā gaṇā.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Bhavanā <a name="P1.0147"></a> abhinikkhamma, dussaṃ paggayhahaṃ tadā;</p>
<p class="gathalast">Sirasā abhivādesiṃ, tañcādāsiṃ mahesino.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Aho buddho aho dhammo, aho no satthu sampadā;</p>
<p class="gathalast">Buddhassa ānubhāvena, vasudhāyaṃ pakampatha.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Tañca acchariyaṃ disvā, abbhutaṃ lomahaṃsanaṃ;</p>
<p class="gathalast">Buddhe cittaṃ pasādemi, dvipadindamhi tādine.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Sohaṃ cittaṃ pasādetvā, dussaṃ datvāna satthuno;</p>
<p class="gathalast">Saraṇañca upāgacchiṃ, sāmacco saparijjano.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ito pannarase kappe, soḷasāsuṃ suvāhanā <span class="note">[soḷasāsiṃsu vāhano (syā.)]</span>;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā <a name="T1.0211"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mahāparivārako thero imā gāthāyo abhāsitthāti.</p>
<p class="centered">Mahāparivārakattherassāpadānaṃ paṭhamaṃ.</p>
<p class="subhead">2. Sumaṅgalattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Atthadassī <a name="M1.0162"></a><a name="V1.0148"></a> jinavaro, lokajeṭṭho narāsabho;</p>
<p class="gathalast">Vihārā abhinikkhamma, taḷākaṃ upasaṅkami.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Nhatvā pitvā ca sambuddho, uttaritvekacīvaro;</p>
<p class="gathalast">Aṭṭhāsi bhagavā tattha, vilokento disodisaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Bhavane upaviṭṭhohaṃ, addasaṃ lokanāyakaṃ;</p>
<p class="gathalast">Haṭṭho haṭṭhena cittena, apphoṭesiṃ ahaṃ tadā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Sataraṃsiṃva jotantaṃ, pabhāsantaṃva kañcanaṃ <span class="note">[iminā pādadvayena purimapādadvayassa purato bhavitabbaṃ]</span>;</p>
<p class="gathalast">Naccagīte payuttohaṃ, pañcaṅgatūriyamhi ca.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbe satte abhibhomi, vipulo hoti me yaso <span class="note">[ayañca gāthā pariggahetigāthāya anantarameva ṭhātuṃ yuttā]</span>.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Namo <a name="P1.0148"></a> te purisājañña, namo te purisuttama;</p>
<p class="gathalast">Attānaṃ tosayitvāna, pare tosesi tvaṃ muni.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Pariggahe <a name="T1.0212"></a> <span class="note">[pariggayha (sī.), pariggahitvā (syā.), pariggahena (ka.)]</span> nisīditvā, hāsaṃ katvāna subbate;</p>
<p class="gathalast">Upaṭṭhahitvā sambuddhaṃ, tusitaṃ upapajjahaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Soḷaseto kappasate, dvinavaekacintitā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sumaṅgalo thero imā gāthāyo abhāsitthāti.</p>
<p class="centered">Sumaṅgalattherassāpadānaṃ dutiyaṃ.</p>
<p class="subhead">3. Saraṇagamaniyattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ubhinnaṃ devarājūnaṃ, saṅgāmo samupaṭṭhito;</p>
<p class="gathalast">Ahosi samupabyūḷho <span class="note">[samupabbūḷho (sī.)]</span>, mahāghoso avattatha <span class="note">[pavattatha (sī.)]</span>.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Padumuttaro <a name="M1.0163"></a> lokavidū, āhutīnaṃ paṭiggaho;</p>
<p class="gathalast">Antalikkhe ṭhito satthā, saṃvejesi mahājanaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Sabbe <a name="V1.0149"></a> devā attamanā, nikkhittakavacāvudhā;</p>
<p class="gathalast">Sambuddhaṃ abhivādetvā, ekaggāsiṃsu tāvade.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Mayhaṃ <span class="note">[amhaṃ (sī.)]</span> saṅkappamaññāya, vācāsabhimudīrayi;</p>
<p class="gathalast">Anukampako lokavidū, nibbāpesi mahājanaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paduṭṭhacitto <a name="T1.0213"></a> manujo, ekapāṇaṃ viheṭhayaṃ;</p>
<p class="gathalast">Tena cittappadosena, apāyaṃ upapajjati.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Saṅgāmasīse nāgova, bahū pāṇe viheṭhayaṃ;</p>
<p class="gathalast">Nibbāpetha sakaṃ cittaṃ, mā haññittho punappunaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Dvinnampi yakkharājūnaṃ, senā sā vimhitā ahu <span class="note">[senāyo vimhitā ahū (sī.), senāpi samitā ahu (syā.)]</span>;</p>
<p class="gathalast">Saraṇañca upāgacchuṃ, lokajeṭṭhaṃ sutādinaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Saññāpetvāna <a name="P1.0149"></a> janataṃ, padamuddhari <span class="note">[uddhari pana (sī. syā.)]</span> cakkhumā;</p>
<p class="gathalast">Pekkhamānova devehi, pakkāmi uttarāmukho.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭhamaṃ saraṇaṃ gacchiṃ, dvipadindassa tādino;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Mahādundubhināmā ca, soḷasāsuṃ rathesabhā;</p>
<p class="gathalast">Tiṃsakappasahassamhi, rājāno cakkavattino.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saraṇagamaniyo thero imā gāthāyo abhāsitthāti.</p>
<p class="centered">Saraṇagamaniyattherassāpadānaṃ tatiyaṃ.</p>
<p class="subhead">4. Ekāsaniyattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Varuṇo nāma nāmena, devarājā ahaṃ tadā;</p>
<p class="gathalast">Upaṭṭhahesiṃ sambuddhaṃ, sayoggabalavāhano.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Nibbute <a name="T1.0214"></a><a name="M1.0164"></a> lokanāthamhi, atthadassīnaruttame;</p>
<p class="gathalast">Tūriyaṃ sabbamādāya, agamaṃ bodhimuttamaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Vāditena ca naccena, sammatāḷasamāhito;</p>
<p class="gathalast">Sammukhā viya sambuddhaṃ, upaṭṭhiṃ bodhimuttamaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Upaṭṭhahitvā <a name="V1.0150"></a> taṃ bodhiṃ, dharaṇīruhapādapaṃ;</p>
<p class="gathalast">Pallaṅkaṃ ābhujitvāna, tattha kālaṅkato ahaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sakakammābhiraddhohaṃ, pasanno bodhimuttame;</p>
<p class="gathalast">Tena cittappasādena, nimmānaṃ upapajjahaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Saṭṭhitūriyasahassāni, parivārenti maṃ sadā;</p>
<p class="gathalast">Manussesu ca devesu, vattamānaṃ bhavābhave.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tividhaggī nibbutā mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane <span class="note">[ayañca gāthā paṭisambhidā catassetigāthāya ekasambandhā bhavitaṃ yuttā]</span>.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Subāhū <a name="P1.0150"></a> nāma nāmena, catuttiṃsāsu khattiyā;</p>
<p class="gathalast">Sattaratanasampannā, pañcakappasate ito.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekāsaniyo thero imā gāthāyo abhāsitthāti.</p>
<p class="centered">Ekāsaniyattherassāpadānaṃ catutthaṃ.</p>
<p class="subhead">5. Suvaṇṇapupphiyattheraapadānaṃ</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Vipassī <a name="T1.0215"></a> nāma bhagavā, lokajeṭṭho narāsabho;</p>
<p class="gathalast">Nisinno janakāyassa, desesi amataṃ padaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Tassāhaṃ dhammaṃ sutvāna, dvipadindassa tādino;</p>
<p class="gathalast">Soṇṇapupphāni cattāri, buddhassa abhiropayiṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Suvaṇṇacchadanaṃ āsi, yāvatā parisā tadā;</p>
<p class="gathalast">Buddhābhā ca suvaṇṇābhā, āloko vipulo ahu.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Udaggacitto <a name="M1.0165"></a> sumano, vedajāto katañjalī;</p>
<p class="gathalast">Vittisañjanano tesaṃ, diṭṭhadhammasukhāvaho.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Āyācitvāna sambuddhaṃ, vanditvāna ca subbataṃ;</p>
<p class="gathalast">Pāmojjaṃ janayitvāna, sakaṃ bhavanupāgamiṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Bhavane upaviṭṭhohaṃ, buddhaseṭṭhaṃ anussariṃ;</p>
<p class="gathalast">Tena cittappasādena, tusitaṃ upapajjahaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ekanavutito <a name="V1.0151"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Soḷasāsiṃsu rājāno, nemisammatanāmakā;</p>
<p class="gathalast">Tetālīse ito kappe, cakkavattī mahabbalā.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0216"></a> sudaṃ āyasmā suvaṇṇapupphiyo thero imā gāthāyo abhāsitthāti.</p>
<p class="centered">Suvaṇṇapupphiyattherassāpadānaṃ pañcamaṃ.</p>
<p class="subhead">6. Citakapūjakattheraapadānaṃ</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Vasāmi <a name="P1.0151"></a> rājāyatane, sāmacco saparijjano;</p>
<p class="gathalast">Parinibbute bhagavati, sikhino lokabandhuno.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Pasannacitto sumano, citakaṃ agamāsahaṃ;</p>
<p class="gathalast">Tūriyaṃ tattha vādetvā, gandhamālaṃ samokiriṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Citamhi pūjaṃ katvāna, vanditvā citakaṃ ahaṃ;</p>
<p class="gathalast">Pasannacitto sumano, sakaṃ bhavanupāgamiṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Bhavane upaviṭṭhohaṃ, citapūjaṃ anussariṃ;</p>
<p class="gathalast">Tena kammena dvipadinda, lokajeṭṭha narāsabha.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Anubhotvāna sampattiṃ, devesu mānusesu ca;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Ekattiṃse <a name="M1.0166"></a> ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, citapūjāyidaṃ phalaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Ekūnatiṃsakappamhi, ito soḷasa rājāno;</p>
<p class="gathalast">Uggatā nāma nāmena, cakkavattī mahabbalā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā <a name="T1.0217"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā citakapūjako thero imā gāthāyo abhāsitthāti.</p>
<p class="centered">Citakapūjakattherassāpadānaṃ chaṭṭhaṃ.</p>
<p class="subhead">7. Buddhasaññakattheraapadānaṃ</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Yadā <a name="V1.0152"></a> vipassī lokaggo, āyusaṅkhāramossaji;</p>
<p class="gathalast">Pathavī sampakampittha, medanī jalamekhalā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Otataṃ vitthataṃ <span class="note">[otataṃ vitataṃ (syā.)]</span> mayhaṃ, suvicittavaṭaṃsakaṃ <span class="note">[sucicittaṃ papañcakaṃ (syā.)]</span>;</p>
<p class="gathalast">Bhavanampi pakampittha, buddhassa āyusaṅkhaye.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Tāso <a name="P1.0152"></a> mayhaṃ samuppanno, bhavane sampakampite;</p>
<p class="gathalast">Uppādo <span class="note">[uppāto (?)]</span> nu kimatthāya, āloko vipulo ahu.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Vessavaṇo idhāgamma, nibbāpesi mahājanaṃ;</p>
<p class="gathalast">Pāṇabhūte <span class="note">[pāṇabhutaṃ (syā.), pāṇabhūnaṃ (sī. ka.)]</span> bhayaṃ natthi, ekaggā hotha saṃvutā <span class="note">[sagāravā (syā.)]</span>.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Aho buddho aho dhammo, aho no satthu sampadā;</p>
<p class="gathalast">Yasmiṃ uppajjamānamhi, pathavī <span class="note">[paṭhavī (sī. syā.)]</span> sampakampati.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Buddhānubhāvaṃ kittetvā, kappaṃ saggamhi modahaṃ;</p>
<p class="gathalast">Avasesesu kappesu, kusalaṃ caritaṃ <span class="note">[karitaṃ (sī. syā.), kāritaṃ (ka.)]</span> mayā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Ekanavutito <a name="T1.0218"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Ito <a name="M1.0167"></a> cuddasakappamhi, rājā āsiṃ patāpavā;</p>
<p class="gathalast">Samito nāma nāmena, cakkavattī mahabbalo.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā buddhasaññako thero imā gāthāyo abhāsitthāti.</p>
<p class="centered">Buddhasaññakattherassāpadānaṃ sattamaṃ.</p>
<p class="subhead">8. Maggasaññakattheraapadānaṃ</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Padumuttarabuddhassa, sāvakā vanacārino;</p>
<p class="gathalast">Vippanaṭṭhā brahāraññe, andhāva anusuyyare <span class="note">[anusuyare (sī.)]</span>.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Anussaritvā <a name="V1.0153"></a> sambuddhaṃ, padumuttaranāyakaṃ;</p>
<p class="gathalast">Tassa te munino puttā, vippanaṭṭhā mahāvane.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Bhavanā oruhitvāna, agamiṃ bhikkhusantikaṃ;</p>
<p class="gathalast">Tesaṃ maggañca ācikkhiṃ, bhojanañca adāsahaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Tena kammena dvipadinda, lokajeṭṭha narāsabha;</p>
<p class="gathalast">Jātiyā sattavassohaṃ, arahattamapāpuṇiṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Sacakkhū <a name="T1.0219"></a> nāma nāmena, dvādasa cakkavattino;</p>
<p class="gathalast">Sattaratanasampannā, pañcakappasate ito.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Paṭisambhidā <a name="P1.0153"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā maggasaññako thero imā gāthāyo abhāsitthāti.</p>
<p class="centered">Maggasaññakattherassāpadānaṃ aṭṭhamaṃ.</p>
<p class="subhead">9. Paccupaṭṭhānasaññakattheraapadānaṃ</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Atthadassimhi sugate, nibbute samanantarā;</p>
<p class="gathalast">Yakkhayoniṃ upapajjiṃ, yasaṃ patto cahaṃ tadā.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Dulladdhaṃ <a name="M1.0168"></a> vata me āsi, duppabhātaṃ duruṭṭhitaṃ;</p>
<p class="gathalast">Yaṃ me bhoge vijjamāne, parinibbāyi cakkhumā.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Mama saṅkappamaññāya, sāgaro nāma sāvako;</p>
<p class="gathalast">Mamuddharitukāmo so, āgacchi mama santikaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Kiṃ nu socasi mā bhāyi, cara dhammaṃ sumedhasa;</p>
<p class="gathalast">Anuppadinnā buddhena, sabbesaṃ bījasampadā.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘So ce pūjeyya sambuddhaṃ, tiṭṭhantaṃ lokanāyakaṃ;</p>
<p class="gathalast">Dhātuṃ sāsapamattampi, nibbutassāpi pūjaye.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Same <a name="T1.0220"></a> cittappasādamhi, samaṃ puññaṃ mahaggataṃ;</p>
<p class="gathalast">Tasmā thūpaṃ karitvāna, pūjehi jinadhātuyo.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Sāgarassa vaco sutvā, buddhathūpaṃ akāsahaṃ;</p>
<p class="gathalast">Pañcavasse paricariṃ, munino thūpamuttamaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Tena <a name="V1.0154"></a> kammena dvipadinda, lokajeṭṭha narāsabha;</p>
<p class="gathalast">Sampattiṃ anubhotvāna, arahattamapāpuṇiṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Bhūripaññā ca cattāro, sattakappasate ito;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paccupaṭṭhānasaññako thero imā gāthāyo abhāsitthāti.</p>
<p class="centered">Paccupaṭṭhānasaññakattherassāpadānaṃ navamaṃ.</p>
<p class="subhead">10. Jātipūjakattheraapadānaṃ</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Jāyantassa <a name="P1.0154"></a> vipassissa, āloko vipulo ahu;</p>
<p class="gathalast">Pathavī ca pakampittha, sasāgarā sapabbatā.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Nemittā ca viyākaṃsu, buddho loke bhavissati;</p>
<p class="gathalast">Aggo ca sabbasattānaṃ, janataṃ uddharissati.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Nemittānaṃ <a name="T1.0221"></a><a name="M1.0169"></a> suṇitvāna, jātipūjamakāsahaṃ;</p>
<p class="gathalast">Edisā pūjanā natthi, yādisā jātipūjanā.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Saṅkharitvāna <span class="note">[saṃharitvāna (sī. syā.), saṅkaritvāna (ka.)]</span></p>
<p class="bodytext">Kusalaṃ, sakaṃ cittaṃ pasādayiṃ.</p>
<p class="gathalast">Jātipūjaṃ karitvāna, tattha kālaṅkato ahaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbe satte abhibhomi, jātipūjāyidaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Dhātiyo maṃ upaṭṭhanti, mama cittavasānugā;</p>
<p class="gathalast">Na tā sakkonti kopetuṃ, jātipūjāyidaṃ phalaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Ekanavutito kappe, yaṃ pūjamakariṃ tadā;</p>
<p class="gathalast">Duggatiṃ nābhijānāmi, jātipūjāyidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Supāricariyā nāma, catuttiṃsa janādhipā;</p>
<p class="gathalast">Ito tatiyakappamhi, cakkavattī mahabbalā.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Paṭisambhidā <a name="V1.0155"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā jātipūjako thero imā gāthāyo abhāsitthāti.</p>
<p class="centered">Jātipūjakattherassāpadānaṃ dasamaṃ.</p>
<p class="centered">Mahāparivāravaggo dvādasamo.</p>
<p class="bodytext">Tassuddānaṃ –</p>
<p class="gatha1">Parivārasumaṅgalā, saraṇāsanapupphiyā;</p>
<p class="gatha2">Citapūjī buddhasaññī, maggupaṭṭhānajātinā;</p>
<p class="gathalast">Gāthāyo <a name="T1.0222"></a> navuti vuttā, gaṇitāyo vibhāvihi.</p>
<a name="kn10_13"></a>
<p class="chapter">13. Sereyyavaggo</p>
<p class="subhead">1. Sereyyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Ajjhāyako <a name="M1.0170"></a><a name="V1.0156"></a><a name="P1.0155"></a> mantadharo, tiṇṇaṃ vedāna pāragū;</p>
<p class="gathalast">Abbhokāse ṭhito santo, addasaṃ lokanāyakaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Sīhaṃ yathā vanacaraṃ, byaggharājaṃva nittasaṃ;</p>
<p class="gathalast">Tidhāpabhinnamātaṅgaṃ, kuñjaraṃva mahesinaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sereyyakaṃ gahetvāna, ākāse ukkhipiṃ <span class="note">[nikkhipiṃ (ka.)]</span> ahaṃ;</p>
<p class="gathalast">Buddhassa ānubhāvena, parivārenti sabbaso <span class="note">[sabbato (sī.)]</span>.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Adhiṭṭhahi mahāvīro, sabbaññū lokanāyako;</p>
<p class="gathalast">Samantā pupphacchadanā, okiriṃsu narāsabhaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Tato sā pupphakañcukā, antovaṇṭā bahimukhā;</p>
<p class="gathalast">Sattāhaṃ chadanaṃ katvā, tato antaradhāyatha.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Tañca acchariyaṃ disvā, abbhutaṃ lomahaṃsanaṃ;</p>
<p class="gathalast">Buddhe cittaṃ pasādesiṃ, sugate lokanāyake.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tena cittappasādena, sukkamūlena codito;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Pannarasasahassamhi<a name="T1.0223"></a>, kappānaṃ pañcavīsati;</p>
<p class="gathalast">Vītamalā <span class="note">[cittamālā (sī.), vilāmālā (syā.)]</span> samānā ca, cakkavattī mahabbalā.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sereyyako thero imā gāthāyo abhāsitthāti.</p>
<p class="centered">Sereyyakattherassāpadānaṃ paṭhamaṃ.</p>
<p class="subhead">2. Pupphathūpiyattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Himavantassāvidūre<a name="M1.0171"></a><a name="V1.0157"></a>, kukkuro nāma <span class="note">[kukkuṭo nāma (sī.)]</span> pabbato;</p>
<p class="gathalast">Vemajjhe tassa vasati, brāhmaṇo mantapāragū.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Pañca sissasahassāni, parivārenti maṃ sadā;</p>
<p class="gathalast">Pubbuṭṭhāyī ca te āsuṃ, mantesu ca visāradā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Buddho <a name="P1.0156"></a> loke samuppanno, taṃ vijānātha no bhavaṃ;</p>
<p class="gathalast">Asītibyañjanānassa, bāttiṃsavaralakkhaṇā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Byāmappabho jinavaro, ādiccova virocati;</p>
<p class="gathalast">Sissānaṃ vacanaṃ sutvā, brāhmaṇo mantapāragū.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Assamā abhinikkhamma, disaṃ pucchati sissake <span class="note">[brāhmaṇo (syā.)]</span>;</p>
<p class="gathalast">Yamhi dese mahāvīro, vasati lokanāyako.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Tāhaṃ disaṃ namassissaṃ, jinaṃ appaṭipuggalaṃ;</p>
<p class="gathalast">Udaggacitto sumano, pūjesiṃ taṃ tathāgataṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Etha <a name="T1.0224"></a> sissā gamissāma, dakkhissāma tathāgataṃ;</p>
<p class="gathalast">Vanditvā satthuno pāde, sossāma jinasāsanaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekāhaṃ abhinikkhamma, byādhiṃ paṭilabhiṃ ahaṃ;</p>
<p class="gathalast">Byādhinā pīḷito santo, sālaṃ vāsayituṃ gamiṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Sabbe sisse samānetvā, apucchiṃ te tathāgataṃ;</p>
<p class="gathalast">Kīdisaṃ lokanāthassa, guṇaṃ paramabuddhino.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Te me puṭṭhā viyākaṃsu, yathā dassāvino tathā;</p>
<p class="gathalast">Sakkaccaṃ buddhaseṭṭhaṃ taṃ, desesuṃ <span class="note">[dassesuṃ (sī. syā.)]</span> mama sammukhā.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tesāhaṃ vacanaṃ sutvā, sakaṃ cittaṃ pasādayiṃ;</p>
<p class="gathalast">Pupphehi thūpaṃ katvāna, tattha kālaṅkato ahaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Te me sarīraṃ jhāpetvā, agamuṃ buddhasantikaṃ;</p>
<p class="gathalast">Añjaliṃ paggahetvāna, satthāramabhivādayuṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Pupphehi thūpaṃ katvāna, sugatassa mahesino;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Cattālīsasahassamhi<a name="M1.0172"></a><a name="V1.0158"></a>, kappe soḷasa khattiyā;</p>
<p class="gathalast">Nāmenaggisamā nāma, cakkavattī mahabbalā.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Vīsakappasahassamhi, rājāno cakkavattino;</p>
<p class="gathalast">Ghatāsanasanāmāva, aṭṭhattiṃsa mahīpatī.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0225"></a> sudaṃ āyasmā pupphathūpiyo thero imā gāthāyo abhāsitthāti.</p>
<p class="centered">Pupphathūpiyattherassāpadānaṃ dutiyaṃ.</p>
<p class="subhead">3. Pāyasadāyakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> Suvaṇṇavaṇṇaṃ …pe… purakkhataṃ-evaṃ dutiyantavasena sī. syā. potthakesu dissati  ‘‘suvaṇṇavaṇṇo <a name="P1.0157"></a> sambuddho, bāttiṃsavaralakkhaṇo;</p>
<p class="gathalast">Pavanā <span class="note">[padhāno (ka.)]</span> abhinikkhanto, bhikkhusaṅghapurakkhato <span class="note">[suvaṇṇavaṇṇaṃ …pe… purakkhataṃ-evaṃ dutiyantavasena sī. syā. potthakesu dissati]</span>.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Mahaccā <span class="note">[sahatthā (syā. ka.)]</span> kaṃsapātiyā, vaḍḍhetvā pāyasaṃ <span class="note">[pāyāsaṃ (syā. ka.)]</span> ahaṃ;</p>
<p class="gathalast">Āhutiṃ yiṭṭhukāmo so, upanesiṃ baliṃ ahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Bhagavā tamhi samaye, lokajeṭṭho narāsabho;</p>
<p class="gathalast">Caṅkamaṃ susamārūḷho, ambare anilāyane.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Tañca acchariyaṃ disvā, abbhutaṃ lomahaṃsanaṃ;</p>
<p class="gathalast">Ṭhapayitvā kaṃsapātiṃ, vipassiṃ abhivādayiṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Tuvaṃ devosi <span class="note">[buddhosi (syā.)]</span> sabbaññū, sadeve sahamānuse;</p>
<p class="gathalast">Anukampaṃ upādāya, paṭigaṇha mahāmuni.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭiggahesi bhagavā, sabbaññū lokanāyako;</p>
<p class="gathalast">Mama saṅkappamaññāya, satthā loke mahāmuni <span class="note">[anuttaro (syā.)]</span>.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, pāyasassa <span class="note">[pāyāsassa (syā. ka.)]</span> idaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekatālīsito <a name="M1.0173"></a> kappe, buddho nāmāsi khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā <a name="T1.0226"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pāyasadāyako <span class="note">[pāyāsadāyako (syā. ka.)]</span> thero imā gāthāyo abhāsitthāti.</p>
<p class="centered">Pāyasadāyakattherassāpadānaṃ tatiyaṃ.</p>
<p class="subhead">4. Gandhodakiyattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Nisajja <a name="V1.0159"></a> pāsādavare, vipassiṃ addasaṃ jinaṃ;</p>
<p class="gathalast">Kakudhaṃ vilasantaṃva, sabbaññuṃ tamanāsakaṃ <span class="note">[sabbaññuttamanāyakaṃ (syā.), sabbaññutamanāsavaṃ (ka.)]</span>.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Pāsādassāvidūre ca, gacchati lokanāyako;</p>
<p class="gathalast">Pabhā niddhāvate tassa, yathā ca sataraṃsino.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Gandhodakañca <a name="P1.0158"></a> paggayha, buddhaseṭṭhaṃ samokiriṃ;</p>
<p class="gathalast">Tena cittappasādena, tattha kālaṅkato ahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ekanavutito kappe, yaṃ gandhodakamākiriṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ekattiṃse ito kappe, sugandho nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0227"></a> sudaṃ āyasmā gandhodakiyo thero imā gāthāyo abhāsitthāti.</p>
<p class="centered">Gandhodakiyattherassāpadānaṃ catutthaṃ.</p>
<p class="subhead">5. Sammukhāthavikattheraapadānaṃ</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Jāyamāne vipassimhi, nimittaṃ byākariṃ ahaṃ;</p>
<p class="gathalast">‘Nibbāpayiñca <span class="note">[nibbāpayaṃ ca (sī. syā.), nibbāpayanto (?)]</span> janataṃ, buddho loke bhavissati.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Yasmiñca <a name="M1.0174"></a> jāyamānasmiṃ, dasasahassi kampati;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Yasmiñca jāyamānasmiṃ, āloko vipulo ahu;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘‘Yasmiñca jāyamānasmiṃ, saritāyo na sandayuṃ <span class="note">[sandisuṃ (sī. syā.)]</span>;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘‘Yasmiñca jāyamānasmiṃ, avīcaggi na pajjali;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘‘Yasmiñca <a name="V1.0160"></a> jāyamānasmiṃ, pakkhisaṅgho na saṃcari;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘‘Yasmiñca jāyamānasmiṃ, vātakkhandho na vāyati;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Yasmiñca <a name="T1.0228"></a> jāyamānasmiṃ, sabbaratanāni jotayuṃ <span class="note">[jotisuṃ (sī. syā.)]</span>;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘‘Yasmiñca jāyamānasmiṃ, sattāsuṃ padavikkamā;</p>
<p class="gathalast">So dāni bhagavā satthā, dhammaṃ deseti cakkhumā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘‘Jātamatto <a name="P1.0159"></a> ca sambuddho, disā sabbā vilokayi;</p>
<p class="gathalast">Vācāsabhimudīresi, esā buddhāna dhammatā’.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Saṃvejayitvā janataṃ, thavitvā lokanāyakaṃ;</p>
<p class="gathalast">Sambuddhaṃ abhivādetvā, pakkāmiṃ pācināmukho.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Ekanavutito kappe, yaṃ buddhamabhithomayiṃ;</p>
<p class="gathalast">Duggatiṃ nābhijānāmi, thomanāya idaṃ phalaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ito navutikappamhi, sammukhāthavikavhayo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Pathavīdundubhi nāma <span class="note">[duddasi nāma (ka.)]</span>, ekūnanavutimhito;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Aṭṭhāsītimhito <a name="M1.0175"></a> kappe, obhāso nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Sattāsītimhito kappe, saritacchedanavhayo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Agginibbāpano nāma, kappānaṃ chaḷasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Gatipacchedano nāma, kappānaṃ pañcasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Rājā <a name="T1.0229"></a> vātasamo nāma, kappānaṃ cullasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Ratanapajjalo <a name="V1.0161"></a> nāma, kappānaṃ teasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Padavikkamano nāma, kappānaṃ dveasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Rājā vilokano nāma, kappānaṃ ekasītiyā;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Girasāroti nāmena, kappesītimhi khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sammukhāthaviko thero imā gāthāyo abhāsitthāti.</p>
<p class="centered">Sammukhāthavikattherassāpadānaṃ pañcamaṃ.</p>
<p class="subhead">6. Kusumāsaniyattheraapadānaṃ</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Nagare <a name="T1.0230"></a><a name="P1.0160"></a> dhaññavatiyā, ahosiṃ brāhmaṇo tadā;</p>
<p class="gathalast">Lakkhaṇe itihāse ca, sanighaṇḍusakeṭubhe.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Padako <a name="M1.0176"></a> veyyākaraṇo, nimittakovido ahaṃ;</p>
<p class="gathalast">Mante ca sisse vācesiṃ, tiṇṇaṃ vedāna pāragū.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Pañca uppalahatthāni, piṭṭhiyaṃ ṭhapitāni me;</p>
<p class="gathalast">Āhutiṃ yiṭṭhukāmohaṃ, pitumātusamāgame.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Tadā vipassī bhagavā, bhikkhusaṅghapurakkhato;</p>
<p class="gathalast">Obhāsento disā sabbā, āgacchati narāsabho.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Āsanaṃ paññapetvāna, nimantetvā mahāmuniṃ;</p>
<p class="gathalast">Santharitvāna taṃ pupphaṃ, abhinesiṃ sakaṃ gharaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Yaṃ me atthi sake gehe, āmisaṃ paccupaṭṭhitaṃ;</p>
<p class="gathalast">Tāhaṃ buddhassa pādāsiṃ, pasanno sehi pāṇibhi.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Bhuttāviṃ kālamaññāya, pupphahatthamadāsahaṃ;</p>
<p class="gathalast">Anumoditvāna sabbaññū, pakkāmi uttarāmukho.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Ekanavutito <a name="V1.0162"></a> kappe, yaṃ pupphamadadiṃ tadā;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Anantaraṃ ito kappe, rājāhuṃ varadassano;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Paṭisambhidā <a name="T1.0231"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kusumāsaniyo thero imā gāthāyo abhāsitthāti.</p>
<p class="centered">Kusumāsaniyattherassāpadānaṃ chaṭṭhaṃ.</p>
<p class="subhead">7. Phaladāyakattheraapadānaṃ</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Himavantassāvidūre, vasāmi assame ahaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Aggihuttañca me atthi, puṇḍarīkaphalāni ca;</p>
<p class="gathalast">Puṭake nikkhipitvāna, dumagge laggitaṃ mayā.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Padumuttaro <a name="M1.0177"></a><a name="P1.0161"></a> lokavidū, āhutīnaṃ paṭiggaho;</p>
<p class="gathalast">Mamuddharitukāmo so, bhikkhanto mamupāgami.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Pasannacitto sumano, phalaṃ buddhassadāsahaṃ;</p>
<p class="gathalast">Vittisañjanano mayhaṃ, diṭṭhadhammasukhāvaho.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Suvaṇṇavaṇṇo sambuddho, āhutīnaṃ paṭiggaho;</p>
<p class="gathalast">Antalikkhe ṭhito satthā, imaṃ gāthaṃ abhāsatha.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘‘Iminā phaladānena, cetanāpaṇidhīhi ca;</p>
<p class="gathalast">Kappānaṃ satasahassaṃ, duggatiṃ nupapajjasi’.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Teneva <a name="T1.0232"></a> sukkamūlena, anubhotvāna sampadā;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Ito sattasate kappe, rājā āsiṃ sumaṅgalo;</p>
<p class="gathalast">Sattaratanasampanno cakkavattī mahabbalo.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Paṭisambhidā <a name="V1.0163"></a><a name="P1.0162"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phaladāyako thero imā gāthāyo abhāsitthāti.</p>
<p class="centered">Phaladāyakattherassāpadānaṃ sattamaṃ.</p>
<p class="subhead">8. Ñāṇasaññikattheraapadānaṃ</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Pabbate himavantamhi, vasāmi pabbatantare;</p>
<p class="gathalast">Pulinaṃ sobhanaṃ disvā, buddhaseṭṭhaṃ anussariṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Ñāṇe upanidhā natthi, saṅkhāraṃ <span class="note">[saṅgāmaṃ (sī. syā.), saṅkhātaṃ (theragāthā aṭṭha.)]</span> natthi satthuno;</p>
<p class="gathalast">Sabbadhammaṃ abhiññāya, ñāṇena adhimuccati.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Namo te purisājañña, namo te purisuttama;</p>
<p class="gathalast">Ñāṇena te samo natthi, yāvatā ñāṇamuttamaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Ñāṇe cittaṃ pasādetvā, kappaṃ saggamhi modahaṃ;</p>
<p class="gathalast">Avasesesu kappesu, kusalaṃ caritaṃ <span class="note">[karitaṃ (sī. syā.), kiriyaṃ (ka.)]</span> mayā.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Ekanavutito <a name="T1.0233"></a><a name="M1.0178"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, ñāṇasaññāyidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Ito sattatikappamhi <span class="note">[tesattatikappe (sī. syā.)]</span>, eko pulinapupphiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ñāṇasaññiko thero imā gāthāyo abhāsitthāti.</p>
<p class="centered">Ñāṇasaññikattherassāpadānaṃ aṭṭhamaṃ.</p>
<p class="subhead">9. Gaṇṭhipupphiyattheraapadānaṃ</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Suvaṇṇavaṇṇo sambuddho, vipassī dakkhiṇāraho;</p>
<p class="gathalast">Purakkhato sāvakehi, ārāmā abhinikkhami.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Disvānahaṃ buddhaseṭṭhaṃ, sabbaññuṃ tamanāsakaṃ;</p>
<p class="gathalast">Pasannacitto sumano, gaṇṭhipupphaṃ <span class="note">[gatamaggaṃ (syā. ka.)]</span> apūjayiṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Tena <a name="V1.0164"></a> cittappasādena, dvipadindassa tādino;</p>
<p class="gathalast">Haṭṭho haṭṭhena cittena, puna vandiṃ tathāgataṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Ekatālīsito <a name="T1.0234"></a> kappe, caraṇo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gaṇṭhipupphiyo <span class="note">[gandhapupphiyo (syā. ka.)]</span> thero imā gāthāyo abhāsitthāti.</p>
<p class="centered">Gaṇṭhipupphiyattherassāpadānaṃ navamaṃ.</p>
<p class="subhead">10. Padumapūjakattheraapadānaṃ</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Himavantassāvidūre<a name="M1.0179"></a>, gotamo nāma pabbato;</p>
<p class="gathalast">Nānārukkhehi sañchanno, mahābhūtagaṇālayo.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Vemajjhamhi ca tassāsi, assamo abhinimmito;</p>
<p class="gathalast">Purakkhato sasissehi, vasāmi assame ahaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Āyantu <a name="P1.0163"></a> me sissagaṇā, padumaṃ āharantu me;</p>
<p class="gathalast">Buddhapūjaṃ karissāmi, dvipadindassa tādino.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Evanti te paṭissutvā, padumaṃ āhariṃsu me;</p>
<p class="gathalast">Tathā nimittaṃ katvāhaṃ, buddhassa abhiropayiṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Sisse tadā samānetvā, sādhukaṃ anusāsahaṃ;</p>
<p class="gathalast">Mā kho tumhe pamajjittha, appamādo sukhāvaho.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Evaṃ <a name="T1.0235"></a> samanusāsitvā, te sisse vacanakkhame;</p>
<p class="gathalast">Appamādaguṇe yutto, tadā kālaṅkato ahaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Ekapaññāsakappamhi, rājā āsiṃ jaluttamo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Paṭisambhidā <a name="V1.0165"></a> catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā padumapūjako thero imā gāthāyo abhāsitthāti;</p>
<p class="centered">Padumapūjakattherassāpadānaṃ dasamaṃ.</p>
<p class="centered">Sereyyavaggo terasamo.</p>
<p class="bodytext">Tassuddānaṃ –</p>
<p class="gatha1">Sereyyako pupphathūpi, pāyaso gandhathomako;</p>
<p class="gatha2">Āsani phalasaññī ca, gaṇṭhipadumapupphiyo;</p>
<p class="gathalast">Pañcuttarasatā gāthā, gaṇitā atthadassibhi.</p>
<a name="kn10_14"></a>
<p class="chapter">14. Sobhitavaggo</p>
<p class="subhead">1. Sobhitattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumuttaro <a name="T1.0236"></a><a name="M1.0180"></a><a name="V1.0166"></a> nāma jino, lokajeṭṭho narāsabho;</p>
<p class="gathalast">Mahato janakāyassa, deseti amataṃ padaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Tassāhaṃ vacanaṃ sutvā, vācāsabhimudīritaṃ <span class="note">[vācāsabhimudīrayiṃ (?)]</span>;</p>
<p class="gathalast">Añjaliṃ paggahetvāna, ekaggo āsahaṃ tadā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Yathā <a name="P1.0164"></a> samuddo udadhīnamaggo, nerū nagānaṃ pavaro siluccayo;</p>
<p class="gathalast">Tatheva ye cittavasena vattare, na buddhañāṇassa kalaṃ upenti te.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Dhammavidhiṃ <span class="note">[dhamme vidhiṃ (sī.)]</span> ṭhapetvāna, buddho kāruṇiko isi;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘‘Yo so ñāṇaṃ pakittesi, buddhamhi lokanāyake;</p>
<p class="gathalast">Kappānaṃ satasahassaṃ, duggatiṃ na gamissati.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘‘Kilese jhāpayitvāna, ekaggo susamāhito;</p>
<p class="gathalast">Sobhito nāma nāmena, hessati satthu sāvako’.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paññāse <a name="T1.0237"></a> kappasahasse, sattevāsuṃ yasuggatā <span class="note">[samuggatā (syā.)]</span>;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sobhito thero imā gāthāyo abhāsitthāti.</p>
<p class="centered">Sobhitattherassāpadānaṃ paṭhamaṃ.</p>
<p class="subhead">2. Sudassanattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Vinatā <a name="M1.0181"></a><a name="V1.0167"></a> nadiyā <span class="note">[vitthatāya nadiyā (syā.)]</span> tīre, pilakkhu <span class="note">[pilakkho (sī. theragāthā aṭṭha.)]</span> phalito ahu;</p>
<p class="gathalast">Tāhaṃ rukkhaṃ gavesanto, addasaṃ lokanāyakaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ketakaṃ pupphitaṃ disvā, vaṇṭe chetvānahaṃ tadā;</p>
<p class="gathalast">Buddhassa abhiropesiṃ, sikhino lokabandhuno.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Yena ñāṇena pattosi, accutaṃ amataṃ padaṃ;</p>
<p class="gathalast">Taṃ ñāṇaṃ abhipūjemi, buddhaseṭṭha mahāmuni.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Ñāṇamhi pūjaṃ katvāna, pilakkhumaddasaṃ ahaṃ;</p>
<p class="gathalast">Paṭiladdhomhi taṃ paññaṃ <span class="note">[taṃ saññaṃ (syā.), taṃ puññaṃ (ka.)]</span>, ñāṇapūjāyidaṃ phalaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Ekattiṃse <a name="P1.0165"></a> ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, ñāṇapūjāyidaṃ phalaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ito <a name="T1.0238"></a> terasakappamhi, dvādasāsuṃ phaluggatā;</p>
<p class="gathalast">Sattaratanasampannā, cakkavattī mahapphalā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sudassano thero imā gāthāyo abhāsitthāti.</p>
<p class="centered">Sudassanattherassāpadānaṃ dutiyaṃ.</p>
<p class="subhead">3. Candanapūjanakattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Candabhāgānadītīre, ahosiṃ kinnaro tadā;</p>
<p class="gathalast">Pupphabhakkho cahaṃ āsiṃ, pupphānivasano tathā <span class="note">[pupphānaṃ vasano ahaṃ (syā.)]</span>.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Atthadassī tu bhagavā, lokajeṭṭho narāsabho;</p>
<p class="gathalast">Vipinaggena niyyāsi, haṃsarājāva ambare.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Namo te purisājañña, cittaṃ te suvisodhitaṃ;</p>
<p class="gathalast">Pasannamukhavaṇṇosi, vippasannamukhindriyo.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Orohitvāna <a name="M1.0182"></a> ākāsā, bhūripañño sumedhaso;</p>
<p class="gathalast">Saṅghāṭiṃ pattharitvāna, pallaṅkena upāvisi.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Vilīnaṃ <a name="V1.0168"></a> candanādāya, agamāsiṃ jinantikaṃ;</p>
<p class="gathalast">Pasannacitto sumano, buddhassa abhiropayiṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Abhivādetvāna <a name="T1.0239"></a> sambuddhaṃ, lokajeṭṭhaṃ narāsabhaṃ;</p>
<p class="gathalast">Pāmojjaṃ janayitvāna, pakkāmiṃ uttarāmukho.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Aṭṭhārase kappasate, candanaṃ yaṃ apūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Catuddase kappasate, ito āsiṃsu te tayo;</p>
<p class="gathalast">Rohaṇī nāma <span class="note">[rohitā nāma (sī.), rohiṇī nāma (syā.)]</span> nāmena, cakkavattī mahabbalā.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā candanapūjanako thero imā gāthāyo abhāsitthāti;</p>
<p class="centered">Candanapūjanakattherassāpadānaṃ tatiyaṃ.</p>
<p class="centered">Aṭṭhamabhāṇavāraṃ.</p>
<p class="subhead">4. Pupphacchadaniyattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sunando <a name="P1.0166"></a> nāma nāmena, brāhmaṇo mantapāragū;</p>
<p class="gathalast">Ajjhāyako yācayogo, vājapeyyaṃ ayājayi.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Padumuttaro lokavidū, aggo kāruṇiko isi;</p>
<p class="gathalast">Janataṃ anukampanto, ambare caṅkamī tadā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Caṅkamitvāna sambuddho, sabbaññū lokanāyako;</p>
<p class="gathalast">Mettāya aphari satte, appamāṇe <span class="note">[appamāṇaṃ (sī. syā.)]</span> nirūpadhi.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Vaṇṭe <a name="T1.0240"></a> chetvāna pupphāni, brāhmaṇo mantapāragū;</p>
<p class="gathalast">Sabbe sisse samānetvā, ākāse ukkhipāpayi.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Yāvatā <a name="M1.0183"></a> nagaraṃ āsi, pupphānaṃ chadanaṃ tadā;</p>
<p class="gathalast">Buddhassa ānubhāvena, sattāhaṃ na vigacchatha.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Teneva sukkamūlena, anubhotvāna sampadā;</p>
<p class="gathalast">Sabbāsave pariññāya, tiṇṇo loke visattikaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ekārase <a name="V1.0169"></a> kappasate, pañcatiṃsāsu khattiyā;</p>
<p class="gathalast">Ambaraṃsasanāmā te, cakkavattī mahabbalā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pupphacchadaniyo thero imā gāthāyo abhāsitthāti.</p>
<p class="centered">Pupphacchadaniyattherassāpadānaṃ catutthaṃ.</p>
<p class="subhead">5. Rahosaññakattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Himavantassāvidūre, vasabho nāma pabbato;</p>
<p class="gathalast">Tasmiṃ pabbatapādamhi, assamo āsi māpito.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tīṇi sissasahassāni, vācesiṃ brāhmaṇo <span class="note">[brāhmaṇe (sī.)]</span> tadā;</p>
<p class="gathalast">Saṃharitvāna <span class="note">[saṃsāvitvāna (syā.)]</span> te sisse, ekamantaṃ upāvisiṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ekamantaṃ <a name="T1.0241"></a><a name="P1.0167"></a> nisīditvā, brāhmaṇo mantapāragū;</p>
<p class="gathalast">Buddhavedaṃ gavesanto <span class="note">[pavesanto (ka.)]</span>, ñāṇe cittaṃ pasādayiṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tattha cittaṃ pasādetvā, nisīdiṃ paṇṇasanthare;</p>
<p class="gathalast">Pallaṅkaṃ ābhujitvāna, tattha kālaṅkato ahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ekattiṃse ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, ñāṇasaññāyidaṃ phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Sattavīsatikappamhi, rājā siridharo ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Paṭisambhidā <a name="M1.0184"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā rahosaññako thero imā gāthāyo abhāsitthāti.</p>
<p class="centered">Rahosaññakattherassāpadānaṃ pañcamaṃ.</p>
<p class="subhead">6. Campakapupphiyattheraapadānaṃ</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Kaṇikāraṃva jotantaṃ, nisinnaṃ pabbatantare;</p>
<p class="gathalast">Obhāsentaṃ disā sabbā, osadhiṃ viya tārakaṃ <span class="note">[osadhī viya tārakā (ka.)]</span>.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Tayo <a name="V1.0170"></a> māṇavakā āsuṃ, sake sippe susikkhitā;</p>
<p class="gathalast">Khāribhāraṃ gahetvāna, anventi mama pacchato.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Puṭake <a name="T1.0242"></a> satta pupphāni, nikkhittāni tapassinā;</p>
<p class="gathalast">Gahetvā tāni ñāṇamhi, vessabhussābhiropayiṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, ñāṇapūjāyidaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ekūnatiṃsakappamhi, vipulābha <span class="note">[vihatābhā (syā.)]</span> sanāmako;</p>
<p class="gathalast">Sattaratanasampanno, cakkavattī <span class="note">[rājā hosi (ka.)]</span> mahabbalo.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā campakapupphiyo thero imā gāthāyo abhāsitthāti;</p>
<p class="centered">Campakapupphiyattherassāpadānaṃ chaṭṭhaṃ.</p>
<p class="subhead">7. Atthasandassakattheraapadānaṃ</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Visālamāḷe <a name="P1.0168"></a> āsīno, addasaṃ lokanāyakaṃ;</p>
<p class="gathalast">Khīṇāsavaṃ balappattaṃ, bhikkhusaṅghapurakkhataṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Satasahassā <a name="M1.0185"></a> tevijjā, chaḷabhiññā mahiddhikā;</p>
<p class="gathalast">Parivārenti sambuddhaṃ, ko disvā nappasīdati.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Ñāṇe upanidhā yassa, na vijjati sadevake;</p>
<p class="gathalast">Anantañāṇaṃ sambuddhaṃ, ko disvā nappasīdati.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Dhammakāyañca <a name="T1.0243"></a> dīpentaṃ, kevalaṃ ratanākaraṃ;</p>
<p class="gathalast">Vikappetuṃ <span class="note">[vikopetuṃ (sī. syā.)]</span> na sakkonti, ko disvā nappasīdati.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Imāhi tīhi gāthāhi, nāradovhayavacchalo <span class="note">[saragacchiyo (sī.), puragacchiyo (syā.)]</span>;</p>
<p class="gathalast">Padumuttaraṃ thavitvāna, sambuddhaṃ aparājitaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Tena cittappasādena, buddhasanthavanena ca;</p>
<p class="gathalast">Kappānaṃ satasahassaṃ, duggatiṃ, nupapajjahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ito tiṃsakappasate, sumitto nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā <a name="V1.0171"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā atthasandassako thero imā gāthāyo abhāsitthāti.</p>
<p class="centered">Atthasandassakattherassāpadānaṃ sattamaṃ.</p>
<p class="subhead">8. Ekapasādaniyattheraapadānaṃ</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Nārado iti me nāmaṃ <span class="note">[nārado iti nāmena (syā. ka.) upari tevīsatimavagge pana chaṭṭhāpadāne ‘‘me nāmaṃ‘‘icceva dissati]</span>, kesavo iti maṃ vidū;</p>
<p class="gathalast">Kusalākusalaṃ esaṃ, agamaṃ buddhasantikaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Mettacitto kāruṇiko, atthadassī mahāmuni;</p>
<p class="gathalast">Assāsayanto satte so, dhammaṃ deseti cakkhumā.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Sakaṃ <a name="T1.0244"></a> cittaṃ pasādetvā, sire katvāna añjaliṃ;</p>
<p class="gathalast">Satthāraṃ abhivādetvā, pakkāmiṃ pācināmukho.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Sattarase <a name="M1.0186"></a><a name="P1.0169"></a> kappasate, rājā āsi mahīpati;</p>
<p class="gathalast">Amittatāpano nāma, cakkavattī mahabbalo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekapasādaniyo thero imā gāthāyo abhāsitthāti.</p>
<p class="centered">Ekapasādaniyattherassāpadānaṃ aṭṭhamaṃ.</p>
<p class="subhead">9. Sālapupphadāyakattheraapadānaṃ</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Migarājā tadā āsiṃ, abhijāto sukesarī;</p>
<p class="gathalast">Giriduggaṃ gavesanto, addasaṃ lokanāyakaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Ayaṃ nu kho mahāvīro, nibbāpeti mahājanaṃ;</p>
<p class="gathalast">Yaṃnūnāhaṃ upāseyyaṃ, devadevaṃ narāsabhaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Sākhaṃ sālassa bhañjitvā, sakosaṃ pupphamāhariṃ;</p>
<p class="gathalast">Upagantvāna sambuddhaṃ, adāsiṃ pupphamuttamaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Ito <a name="T1.0245"></a><a name="V1.0172"></a> ca navame kappe, virocanasanāmakā;</p>
<p class="gathalast">Tayo āsiṃsu rājāno, cakkavattī mahabbalā.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sālapupphadāyako thero imā gāthāyo abhāsitthāti.</p>
<p class="centered">Sālapupphadāyakattherassāpadānaṃ navamaṃ.</p>
<p class="subhead">10. Piyālaphaladāyakattheraapadānaṃ</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Pārāvato <a name="M1.0187"></a> <span class="note">[parodhako (syā.)]</span> tadā āsiṃ, paraṃ anuparodhako;</p>
<p class="gathalast">Pabbhāre seyyaṃ kappemi, avidūre sikhisatthuno.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Sāyaṃ pātañca passāmi, buddhaṃ lokagganāyakaṃ;</p>
<p class="gathalast">Deyyadhammo ca me natthi, dvipadindassa tādino.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Piyālaphalamādāya<a name="P1.0170"></a>, agamaṃ buddhasantikaṃ;</p>
<p class="gathalast">Paṭiggahesi bhagavā, lokajeṭṭho narāsabho.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Tato paraṃ upādāya, paricāriṃ vināyakaṃ;</p>
<p class="gathalast">Tena cittappasādena, tattha kālaṅkato ahaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Ekattiṃse ito kappe, yaṃ phalaṃ adadiṃ ahaṃ;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Ito <a name="T1.0246"></a> pannarase kappe, tayo āsuṃ piyālino;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā piyālaphaladāyako thero imā gāthāyo abhāsitthāti.</p>
<p class="centered">Piyālaphaladāyakattherassāpadānaṃ dasamaṃ.</p>
<p class="centered">Sobhitavaggo cuddasamo.</p>
<p class="bodytext">Tassuddānaṃ –</p>
<p class="gatha1">Sobhitasudassano ca, candano pupphachadano;</p>
<p class="gathalast">Raho campakapupphī ca, atthasandassakena ca.</p>
<p class="gatha1">Ekapasādī <span class="note">[ekaraṃsi (syā.)]</span> sāladado, dasamo phaladāyako;</p>
<p class="gathalast">Gāthāyo sattati dve ca, gaṇitāyo vibhāvibhi.</p>
<a name="kn10_15"></a>
<p class="chapter">15. Chattavaggo</p>
<p class="subhead">1. Atichattiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Parinibbute <a name="T1.0247"></a><a name="M1.0188"></a><a name="V1.0173"></a> bhagavati, atthadassīnaruttame;</p>
<p class="gathalast">Chattātichattaṃ <span class="note">[chattādhichattaṃ (sī.)]</span> kāretvā, thūpamhi abhiropayiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kālena kālamāgantvā, namassiṃ lokanāyakaṃ <span class="note">[satthu cetiyaṃ (sī.)]</span>;</p>
<p class="gathalast">Pupphacchadanaṃ katvāna, chattamhi abhiropayiṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sattarase kappasate, devarajjamakārayiṃ;</p>
<p class="gathalast">Manussattaṃ na gacchāmi, thūpapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā atichattiyo <span class="note">[adhichattiyo (sī. syā.)]</span> thero imā gāthāyo abhāsitthāti.</p>
<p class="centered">Atichattiyattherassāpadānaṃ paṭhamaṃ.</p>
<p class="subhead">2. Thambhāropakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Nibbute <a name="P1.0171"></a> lokanāthamhi, dhammadassīnarāsabhe;</p>
<p class="gathalast">Āropesiṃ dhajatthambhaṃ, buddhaseṭṭhassa cetiye.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Nisseṇiṃ māpayitvāna, thūpaseṭṭhaṃ samāruhiṃ;</p>
<p class="gathalast">Jātipupphaṃ gahetvāna, thūpamhi abhiropayiṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Aho <a name="T1.0248"></a> buddho aho dhammo, aho no satthu sampadā;</p>
<p class="gathalast">Duggatiṃ nābhijānāmi, thūpapūjāyidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Catunnavutito kappe, thūpasīkhasanāmakā;</p>
<p class="gathalast">Soḷasāsiṃsu rājāno, cakkavattī mahabbalā.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā <a name="M1.0189"></a><a name="V1.0174"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā thambhāropako thero imā gāthāyo abhāsitthāti.</p>
<p class="centered">Thambhāropakattherassāpadānaṃ dutiyaṃ.</p>
<p class="subhead">3. Vedikārakattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Nibbute lokanāthamhi, piyadassīnaruttame;</p>
<p class="gathalast">Pasannacitto sumano, muttāvedimakāsahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Maṇīhi parivāretvā, akāsiṃ vedimuttamaṃ;</p>
<p class="gathalast">Vedikāya mahaṃ katvā, tattha kālaṅkato ahaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Maṇī dhārenti ākāse, puññakammassidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Soḷasito kappasate, maṇippabhāsanāmakā;</p>
<p class="gathalast">Chattiṃsāsiṃsu <span class="note">[bāttiṃsāsiṃsu (sī. syā.)]</span> rājāno, cakkavattī mahabbalā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā <a name="T1.0249"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vedikārako thero imā gāthāyo abhāsitthāti.</p>
<p class="centered">Vedikārakattherassāpadānaṃ tatiyaṃ.</p>
<p class="subhead">4. Saparivāriyattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Padumuttaro <a name="P1.0172"></a> nāma jino, lokajeṭṭho narāsabho;</p>
<p class="gathalast">Jalitvā aggikkhandhova, sambuddho parinibbuto.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Nibbute ca mahāvīre, thūpo vitthāriko ahu;</p>
<p class="gathalast">Dūratova <span class="note">[ahorattaṃ (sī.), thūpadattaṃ (syā.)]</span> upaṭṭhenti, dhātugehavaruttame.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Pasannacitto sumano, akaṃ candanavedikaṃ;</p>
<p class="gathalast">Dissati thūpakhandho ca <span class="note">[dīyati dhūmakkhandho ca (sī.), dīyati dhūpagandho ca (syā.)]</span>, thūpānucchaviko tadā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Bhave <a name="M1.0190"></a> nibbattamānamhi, devatte atha mānuse;</p>
<p class="gathalast">Omattaṃ me na passāmi, pubbakammassidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Pañcadasakappasate<a name="V1.0175"></a>, ito aṭṭha janā ahuṃ;</p>
<p class="gathalast">Sabbe samattanāmā te, cakkavattī mahabbalā.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0250"></a> sudaṃ āyasmā saparivāriyo thero imā gāthāyo abhāsitthāti.</p>
<p class="centered">Saparivāriyattherassāpadānaṃ catutthaṃ.</p>
<p class="subhead">5. Umāpupphiyattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Nibbute lokamahite <span class="note">[lokanāthamhi (sī.)]</span>, āhutīnaṃ paṭiggahe;</p>
<p class="gathalast">Siddhatthamhi bhagavati, mahāthūpamaho ahu.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Mahe pavattamānamhi, siddhatthassa mahesino;</p>
<p class="gathalast">Umāpupphaṃ <span class="note">[ummāpupphaṃ (sabbattha)]</span> gahetvāna, thūpamhi abhiropayiṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, thūpapūjāyidaṃ <span class="note">[pupphapūjāyidaṃ (syā.), buddhapūjāyidaṃ (ka.)]</span> phalaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Ito ca navame kappe, somadevasanāmakā;</p>
<p class="gathalast">Pañcāsītisu rājāno, cakkavattī mahabbalā.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā umāpupphiyo thero imā gāthāyo abhāsitthāti.</p>
<p class="centered">Umāpupphiyattherassāpadānaṃ pañcamaṃ.</p>
<p class="subhead">6. Anulepadāyakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Anomadassīmunino<a name="T1.0251"></a><a name="P1.0173"></a>, bodhivedimakāsahaṃ;</p>
<p class="gathalast">Sudhāya piṇḍaṃ datvāna, pāṇikammaṃ akāsahaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Disvā <a name="M1.0191"></a> taṃ sukataṃ kammaṃ, anomadassī naruttamo;</p>
<p class="gathalast">Bhikkhusaṅghe ṭhito satthā, imaṃ gāthaṃ abhāsatha.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘‘Iminā sudhakammena, cetanāpaṇidhīhi ca;</p>
<p class="gathalast">Sampattiṃ anubhotvāna, dukkhassantaṃ karissati’.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Pasannamukhavaṇṇomhi<a name="V1.0176"></a>, ekaggo susamāhito;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Ito kappasate āsiṃ, paripuṇṇe anūnake <span class="note">[paripuṇṇo anūnako (syā.)]</span>;</p>
<p class="gathalast">Rājā sabbaghano nāma, cakkavattī mahabbalo.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā anulepadāyako thero imā gāthāyo abhāsitthāti.</p>
<p class="centered">Anulepadāyakattherassāpadānaṃ chaṭṭhaṃ.</p>
<p class="subhead">7. Maggadāyakattheraapadānaṃ</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Uttaritvāna <a name="T1.0252"></a> nadikaṃ, vanaṃ gacchati cakkhumā;</p>
<p class="gathalast">Tamaddasāsiṃ sambuddhaṃ, siddhatthaṃ varalakkhaṇaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kudāla <span class="note">[kuddāla (sī. syā.)]</span> piṭakamādāya, samaṃ katvāna taṃ pathaṃ;</p>
<p class="gathalast">Satthāraṃ abhivādetvā, sakaṃ cittaṃ pasādayiṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Catunnavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, maggadānassidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sattapaññāsakappamhi, eko āsiṃ janādhipo;</p>
<p class="gathalast">Nāmena suppabuddhoti, nāyako so narissaro.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā maggadāyako thero imā gāthāyo abhāsitthāti.</p>
<p class="centered">Maggadāyakattherassāpadānaṃ sattamaṃ.</p>
<p class="subhead">8. Phalakadāyakattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Yānakāro <a name="M1.0192"></a><a name="P1.0174"></a> pure āsiṃ, dārukamme susikkhito;</p>
<p class="gathalast">Candanaṃ phalakaṃ katvā, adāsiṃ lokabandhuno.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Pabhāsati <a name="T1.0253"></a> idaṃ byamhaṃ, suvaṇṇassa sunimmitaṃ;</p>
<p class="gathalast">Hatthiyānaṃ assayānaṃ, dibbayānaṃ upaṭṭhitaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Pāsādā <a name="V1.0177"></a> sivikā ceva, nibbattanti yadicchakaṃ;</p>
<p class="gathalast">Akkhubbhaṃ <span class="note">[akkhobhaṃ (sī.)]</span> ratanaṃ mayhaṃ, phalakassa idaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ekanavutito kappe, phalakaṃ yamahaṃ dadiṃ;</p>
<p class="gathalast">Duggatiṃ nābhijānāmi, phalakassa idaṃ phalaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Sattapaññāsakappamhi, caturo nimmitāvhayā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phalakadāyako thero imā gāthāyo abhāsitthāti.</p>
<p class="centered">Phalakadāyakattherassāpadānaṃ aṭṭhamaṃ.</p>
<p class="subhead">9. Vaṭaṃsakiyattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Sumedho nāma nāmena, sayambhū aparājito;</p>
<p class="gathalast">Vivekamanubrūhanto, ajjhogahi mahāvanaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Saḷalaṃ pupphitaṃ disvā, ganthitvāna <span class="note">[bandhitvāna (sī.)]</span> vaṭaṃsakaṃ;</p>
<p class="gathalast">Buddhassa abhiropesiṃ, sammukhā lokanāyakaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Tiṃsakappasahassamhi<a name="T1.0254"></a>, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ūnavīse kappasate, soḷasāsuṃ sunimmitā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā <a name="M1.0193"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vaṭaṃsakiyo thero imā gāthāyo abhāsitthāti.</p>
<p class="centered">Vaṭaṃsakiyattherassāpadānaṃ navamaṃ.</p>
<p class="subhead">10. Pallaṅkadāyakattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Sumedhassa <a name="P1.0175"></a> bhagavato, lokajeṭṭhassa tādino;</p>
<p class="gathalast">Pallaṅko hi mayā dinno, sauttarasapacchado.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Sattaratanasampanno<a name="V1.0178"></a>, pallaṅko āsi so tadā;</p>
<p class="gathalast">Mama saṅkappamaññāya, nibbattati sadā mama.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tiṃsakappasahassamhi, pallaṅkamadadiṃ tadā;</p>
<p class="gathalast">Duggatiṃ nābhijānāmi, pallaṅkassa idaṃ phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Vīsakappasahassamhi, suvaṇṇābhā tayo janā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā <a name="T1.0255"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pallaṅkadāyako thero imā gāthāyo abhāsitthāti.</p>
<p class="centered">Pallaṅkadāyakattherassāpadānaṃ dasamaṃ.</p>
<p class="centered">Chattavaggo pannarasamo.</p>
<p class="bodytext">Tassuddānaṃ –</p>
<p class="gatha1">Chattaṃ thambho ca vedi ca, parivārumapupphiyo;</p>
<p class="gatha2">Anulepo ca maggo ca, phalako ca vaṭaṃsako;</p>
<p class="gathalast">Pallaṅkadāyī ca gāthāyo, chappaññāsa pakittitāti.</p>
<a name="kn10_16"></a>
<p class="chapter">16. Bandhujīvakavaggo</p>
<p class="subhead">1. Bandhujīvakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Candaṃva <a name="T1.0256"></a><a name="M1.0194"></a><a name="V1.0179"></a> vimalaṃ suddhaṃ, vippasannamanāvilaṃ;</p>
<p class="gathalast">Nandībhavaparikkhīṇaṃ, tiṇṇaṃ loke visattikaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Nibbāpayantaṃ janataṃ, tiṇṇaṃ <span class="note">[disvā (?)]</span> tārayataṃ varaṃ <span class="note">[tārayataṃ muniṃ (syā.)]</span>;</p>
<p class="gathalast">Muniṃ vanamhi jhāyantaṃ <span class="note">[vanasmiṃ jhāyamānaṃ taṃ (sī. syā.)]</span>, ekaggaṃ susamāhitaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Bandhujīvakapupphāni, lagetvā suttakenahaṃ;</p>
<p class="gathalast">Buddhassa abhiropayiṃ, sikhino lokabandhuno.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekattiṃse <a name="P1.0176"></a> ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Ito sattamake kappe, manujindo mahāyaso;</p>
<p class="gathalast">Samantacakkhu nāmāsi, cakkavattī mahabbalo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bandhujīvako thero imā gāthāyo abhāsitthāti.</p>
<p class="centered">Bandhujīvakattherassāpadānaṃ paṭhamaṃ.</p>
<p class="subhead">2. Tambapupphiyattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Parakammāyane <a name="T1.0257"></a> yutto, aparādhaṃ akāsahaṃ;</p>
<p class="gathalast">Vanantaṃ abhidhāvissaṃ, bhayaverasamappito.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Pupphitaṃ pādapaṃ disvā, piṇḍibandhaṃ sunimmitaṃ;</p>
<p class="gathalast">Tambapupphaṃ gahetvāna, bodhiyaṃ okiriṃ ahaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sammajjitvāna <a name="V1.0180"></a> taṃ bodhiṃ, pāṭaliṃ pādaputtamaṃ;</p>
<p class="gathalast">Pallaṅkaṃ ābhujitvāna, bodhimūle upāvisiṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Gatamaggaṃ <a name="M1.0195"></a> gavesantā, āgacchuṃ mama santikaṃ;</p>
<p class="gathalast">Te ca disvānahaṃ tattha, āvajjiṃ bodhimuttamaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Vanditvāna ahaṃ bodhiṃ, vippasannena cetasā;</p>
<p class="gathalast">Anekatāle papatiṃ, giridugge bhayānake.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, bodhipūjāyidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Ito ca tatiye kappe, rājā susaññato ahaṃ <span class="note">[saṃthusito ahuṃ (sī.)]</span>;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tambapupphiyo thero imā gāthāyo abhāsitthāti.</p>
<p class="centered">Tambapupphiyattherassāpadānaṃ dutiyaṃ.</p>
<p class="subhead">3. Vīthisammajjakattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Udentaṃ <a name="T1.0258"></a><a name="P1.0177"></a> sataraṃsiṃva, pītaraṃsiṃva <span class="note">[sitaraṃsiṃva (sī. syā.)]</span> bhāṇumaṃ;</p>
<p class="gathalast">Pannarase yathā candaṃ, niyyantaṃ lokanāyakaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Aṭṭhasaṭṭhisahassāni, sabbe khīṇāsavā ahuṃ;</p>
<p class="gathalast">Parivāriṃsu sambuddhaṃ, dvipadindaṃ narāsabhaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Sammajjitvāna taṃ vīthiṃ, niyyante lokanāyake;</p>
<p class="gathalast">Ussāpesiṃ dhajaṃ tattha, vippasannena cetasā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekanavutito kappe, yaṃ dhajaṃ abhiropayiṃ;</p>
<p class="gathalast">Duggatiṃ nābhijānāmi, dhajadānassidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Ito catutthake kappe, rājāhosiṃ mahabbalo;</p>
<p class="gathalast">Sabbākārena sampanno, sudhajo iti vissuto.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā <a name="M1.0196"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vīthisammajjako thero imā gāthāyo abhāsitthāti.</p>
<p class="centered">Vīthisammajjakattherassāpadānaṃ tatiyaṃ.</p>
<p class="subhead">4. Kakkārupupphapūjakattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Devaputto <a name="V1.0181"></a> ahaṃ santo, pūjayiṃ sikhināyakaṃ;</p>
<p class="gathalast">Kakkārupupphaṃ paggayha, buddhassa abhiropayiṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekattiṃse <a name="T1.0259"></a> ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Ito ca navame kappe, rājā sattuttamo ahuṃ;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kakkārupupphapūjako thero imā gāthāyo abhāsitthāti.</p>
<p class="centered">Kakkārupupphapūjakattherassāpadānaṃ catutthaṃ.</p>
<p class="subhead">5. Mandāravapupphapūjakattheraapadānaṃ</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Devaputto <a name="P1.0178"></a> ahaṃ santo, pūjayiṃ sikhināyakaṃ;</p>
<p class="gathalast">Mandāravena pupphena, buddhassa abhiropayiṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sattāhaṃ chadanaṃ āsi, dibbaṃ mālaṃ tathāgate;</p>
<p class="gathalast">Sabbe janā samāgantvā, namassiṃsu tathāgataṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ekattiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ito ca dasame kappe, rājāhosiṃ jutindharo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā <a name="T1.0260"></a><a name="M1.0197"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mandāravapupphapūjako thero imā gāthāyo abhāsitthāti.</p>
<p class="centered">Mandāravapupphapūjakattherassāpadānaṃ pañcamaṃ.</p>
<p class="subhead">6. Kadambapupphiyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Himavantassāvidūre<a name="V1.0182"></a>, kukkuṭo nāma pabbato;</p>
<p class="gathalast">Tamhi pabbatapādamhi, satta buddhā vasanti te.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Kadambaṃ pupphitaṃ disvā, dīparājaṃva uggataṃ;</p>
<p class="gathalast">Ubho hatthehi paggayha, satta buddhe samokiriṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Dvenavute ito kappe, sattāsuṃ pupphanāmakā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā kadambapupphiyo thero imā gāthāyo abhāsitthāti;</p>
<p class="centered">Kadambapupphiyattherassāpadānaṃ chaṭṭhaṃ.</p>
<p class="subhead">7. Tiṇasūlakattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Himavantassāvidūre<a name="T1.0261"></a><a name="P1.0179"></a>, bhūtagaṇo nāma pabbato;</p>
<p class="gathalast">Vasateko jino tattha, sayambhū lokanissaṭo.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Tiṇasūlaṃ gahetvāna, buddhassa abhiropayiṃ;</p>
<p class="gathalast">Ekūnasatasahassaṃ, kappaṃ na vinipātiko.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Ito ekādase kappe, ekosiṃ dharaṇīruho;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="M1.0198"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tiṇasūlako thero imā gāthāyo abhāsitthāti.</p>
<p class="centered">Tiṇasūlakattherassāpadānaṃ sattamaṃ.</p>
<p class="subhead">8. Nāgapupphiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Suvaccho <a name="V1.0183"></a> nāma nāmena, brāhmaṇo mantapāragū;</p>
<p class="gathalast">Purakkhato sasissehi, vasate pabbatantare.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Padumuttaro nāma jino, āhutīnaṃ paṭiggaho;</p>
<p class="gathalast">Mamuddharitukāmo so, āgacchi mama santikaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Vehāsamhi <a name="T1.0262"></a> caṅkamati, dhūpāyati jalate tathā;</p>
<p class="gathalast">Hāsaṃ mamaṃ viditvāna, pakkāmi pācināmukho.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Tañca acchariyaṃ disvā, abbhutaṃ lomahaṃsanaṃ;</p>
<p class="gathalast">Nāgapupphaṃ gahetvāna, gatamaggamhi okiriṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Satasahassito kappe, yaṃ pupphaṃ okiriṃ ahaṃ;</p>
<p class="gathalast">Tena cittappasādena, duggatiṃ nupapajjahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Ekattiṃse kappasate <span class="note">[ekatiṃse ito kamme (syā.)]</span>, rājā āsi mahāraho;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nāgapupphiyo thero imā gāthāyo abhāsitthāti.</p>
<p class="centered">Nāgapupphiyattherassāpadānaṃ aṭṭhamaṃ.</p>
<p class="subhead">9. Punnāgapupphiyattheraapadānaṃ</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Kānanaṃ <a name="P1.0180"></a> vanamogayha, vasāmi luddako ahaṃ;</p>
<p class="gathalast">Punnāgaṃ pupphitaṃ disvā, buddhaseṭṭhaṃ anussariṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Taṃ <a name="M1.0199"></a> pupphaṃ ocinitvāna, sugandhaṃ gandhitaṃ subhaṃ;</p>
<p class="gathalast">Thūpaṃ karitvā puline, buddhassa abhiropayiṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Dvenavute <a name="T1.0263"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Ekamhi navute kappe, eko āsiṃ tamonudo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā <a name="V1.0184"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā punnāgapupphiyo thero imā gāthāyo abhāsitthāti.</p>
<p class="centered">Punnāgapupphiyattherassāpadānaṃ navamaṃ.</p>
<p class="subhead">10. Kumudadāyakattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Himavantassāvidūre, mahājātassaro ahu;</p>
<p class="gathalast">Padumuppalasañchanno, puṇḍarīkasamotthaṭo.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Kukuttho nāma nāmena, tatthāsiṃ sakuṇo tadā;</p>
<p class="gathalast">Sīlavā buddhisampanno, puññāpuññesu kovido.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Jātassarassāvidūre, sañcarittha mahāmuni.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Jalajaṃ kumudaṃ chetvā, upanesiṃ mahesino;</p>
<p class="gathalast">Mama saṅkappamaññāya, paṭiggahi mahāmuni.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Tañca <a name="T1.0264"></a> dānaṃ daditvāna, sukkamūlena codito;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Soḷaseto kappasate, āsuṃ varuṇanāmakā;</p>
<p class="gathalast">Aṭṭha ete janādhipā, cakkavattī mahabbalā.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Paṭisambhidā <a name="M1.0200"></a><a name="P1.0181"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kumudadāyako thero imā gāthāyo abhāsitthāti.</p>
<p class="centered">Kumudadāyakattherassāpadānaṃ dasamaṃ.</p>
<p class="centered">Bandhujīvakavaggo soḷasamo.</p>
<p class="bodytext">Tassuddānaṃ –</p>
<p class="gatha1">Bandhujīvo tambapupphī, vīthikakkārupupphiyo;</p>
<p class="gatha2">Mandāravo kadambī ca, sūlako nāgapupphiyo;</p>
<p class="gathalast">Punnāgo komudī gāthā, chappaññāsa pakittitāti.</p>
<a name="kn10_17"></a>
<p class="chapter">17. Supāricariyavaggo</p>
<p class="subhead">1. Supāricariyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumo <a name="T1.0265"></a><a name="M1.0201"></a><a name="V1.0185"></a> nāma nāmena, dvipadindo narāsabho;</p>
<p class="gathalast">Pavanā abhinikkhamma, dhammaṃ deseti cakkhumā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Yakkhānaṃ samayo āsi, avidūre mahesino;</p>
<p class="gathalast">Yena kiccena sampattā, ajjhāpekkhiṃsu tāvade.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Buddhassa giramaññāya, amatassa ca desanaṃ;</p>
<p class="gathalast">Pasannacitto sumano, apphoṭetvā upaṭṭhahiṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Suciṇṇassa phalaṃ passa, upaṭṭhānassa satthuno;</p>
<p class="gathalast">Tiṃsakappasahassesu, duggatiṃ nupapajjahaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Ūnatiṃse kappasate, samalaṅkatanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā supāricariyo thero imā gāthāyo abhāsitthāti.</p>
<p class="centered">Supāricariyattherassāpadānaṃ paṭhamaṃ.</p>
<p class="subhead">2. Kaṇaverapupphiyattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Siddhattho <a name="T1.0266"></a><a name="P1.0182"></a> nāma bhagavā, lokajeṭṭho narāsabho;</p>
<p class="gathalast">Purakkhato sāvakehi, nagaraṃ paṭipajjatha.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Rañño antepure āsiṃ, gopako abhisammato;</p>
<p class="gathalast">Pāsāde upaviṭṭhohaṃ, addasaṃ lokanāyakaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Kaṇaveraṃ <a name="V1.0186"></a> <span class="note">[karavīraṃ (sakkatānulomaṃ), kaṇavīraṃ (pākata)]</span> gahetvāna, bhikkhusaṅghe samokiriṃ;</p>
<p class="gathalast">Buddhassa visuṃ katvāna, tato bhiyyo samokiriṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Catunnavutito <a name="M1.0202"></a> kappe, yaṃ pupphamabhipūjayiṃ <span class="note">[ropayiṃ (syā.)]</span>;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Sattāsītimhito kappe, caturāsuṃ mahiddhikā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kaṇaverapupphiyo thero imā gāthāyo abhāsitthāti.</p>
<p class="centered">Kaṇaverapupphiyattherassāpadānaṃ dutiyaṃ.</p>
<p class="subhead">3. Khajjakadāyakattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Tissassa kho bhagavato, pubbe phalamadāsahaṃ;</p>
<p class="gathalast">Nāḷikerañca pādāsiṃ, khajjakaṃ abhisammataṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Buddhassa <a name="T1.0267"></a> tamahaṃ datvā, tissassa tu mahesino;</p>
<p class="gathalast">Modāmahaṃ kāmakāmī, upapajjiṃ <span class="note">[kāmakārī, upapajjaṃ (sī.)]</span> yamicchakaṃ <span class="note">[sabbatthapi evameva dissati]</span>.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Dvenavute ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ito terasakappamhi, rājā indasamo ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā khajjakadāyako thero imā gāthāyo abhāsitthāti.</p>
<p class="centered">Khajjakadāyakattherassāpadānaṃ tatiyaṃ.</p>
<p class="subhead">4. Desapūjakattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Atthadassī <a name="P1.0183"></a> tu bhagavā, lokajeṭṭho narāsabho;</p>
<p class="gathalast">Abbhuggantvāna vehāsaṃ, gacchate anilañjase.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Yamhi <a name="M1.0203"></a><a name="V1.0187"></a> dese ṭhito satthā, abbhuggacchi mahāmuni;</p>
<p class="gathalast">Tāhaṃ desaṃ apūjesiṃ, pasanno sehi pāṇibhi.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Aṭṭhārase kappasate, addasaṃ yaṃ mahāmuniṃ;</p>
<p class="gathalast">Duggatiṃ nābhijānāmi, desapūjāyidaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Ekādase <a name="T1.0268"></a> kappasate, gosujātasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā desapūjako thero imā gāthāyo abhāsitthāti.</p>
<p class="centered">Desapūjakattherassāpadānaṃ catutthaṃ.</p>
<p class="subhead">5. Kaṇikārachattiyattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Vessabhū nāma sambuddho, lokajeṭṭho narāsabho;</p>
<p class="gathalast">Divāvihārāya muni, ogāhayi mahāvanaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Kaṇikāraṃ ocinitvā, chattaṃ katvānahaṃ tadā;</p>
<p class="gathalast">Pupphacchadanaṃ katvāna, buddhassa abhiropayiṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Ito vīsatikappamhi, soṇṇābhā aṭṭha khattiyā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0269"></a> sudaṃ āyasmā kaṇikārachattiyo thero imā gāthāyo abhāsitthāti.</p>
<p class="centered">Kaṇikārachattiyattherassāpadānaṃ pañcamaṃ.</p>
<p class="subhead">6. Sappidāyakattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Phusso <a name="M1.0204"></a><a name="P1.0184"></a> nāmāsi <span class="note">[nāmātha (sī.)]</span> bhagavā, āhutīnaṃ paṭiggaho;</p>
<p class="gathalast">Gacchate vīthiyaṃ vīro, nibbāpento mahājanaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Anupubbena <a name="V1.0188"></a> bhagavā, āgacchi mama santikaṃ;</p>
<p class="gathalast">Tato taṃ <span class="note">[tatohaṃ (sī. syā.)]</span> pattaṃ paggayha, sappitelamadāsahaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Dvenavute ito kappe, yaṃ sappimadadiṃ tadā;</p>
<p class="gathalast">Duggatiṃ nābhijānāmi, sappidānassidaṃ phalaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Chappaññāse ito kappe, eko āsi samodako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sappidāyako thero imā gāthāyo abhāsitthāti.</p>
<p class="centered">Sappidāyakattherassāpadānaṃ chaṭṭhaṃ.</p>
<p class="subhead">7. Yūthikapupphiyattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Candabhāgānadītīre<a name="T1.0270"></a>, anusotaṃ vajāmahaṃ;</p>
<p class="gathalast">Sayambhuṃ addasaṃ tattha, sālarājaṃva phullitaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Pupphaṃ yūthikamādāya, upagacchiṃ mahāmuniṃ;</p>
<p class="gathalast">Pasannacitto sumano, buddhassa abhiropayiṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Sattasaṭṭhimhito kappe, eko sāmuddharo ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā yūthikapupphiyo thero imā gāthāyo abhāsitthāti.</p>
<p class="centered">Yūthikapupphiyattherassāpadānaṃ sattamaṃ.</p>
<p class="subhead">8. Dussadāyakattheraapadānaṃ</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Tivarāyaṃ <a name="M1.0205"></a><a name="P1.0185"></a> pure ramme, rājaputtosahaṃ <span class="note">[rājaputto ahaṃ (sī. syā.)]</span> tadā;</p>
<p class="gathalast">Paṇṇākāraṃ labhitvāna, upasantassadāsahaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Adhivāsesi <a name="T1.0271"></a><a name="V1.0189"></a> bhagavā, vatthaṃ <span class="note">[navaṃ (ka.)]</span> hatthena āmasi;</p>
<p class="gathalast">Siddhattho adhivāsetvā, vehāsaṃ nabhamuggami.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Buddhassa gacchamānassa, dussā dhāvanti pacchato;</p>
<p class="gathalast">Tattha cittaṃ pasādesiṃ, buddho no aggapuggalo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Catunnavutito kappe, yaṃ dussamadadiṃ tadā;</p>
<p class="gathalast">Duggatiṃ nābhijānāmi, dussadānassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sattasaṭṭhimhito kappe, cakkavattī tadā ahu;</p>
<p class="gathalast">Parisuddhoti nāmena, manujindo mahabbalo.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dussadāyako thero imā gāthāyo abhāsitthāti.</p>
<p class="centered">Dussadāyakattherassāpadānaṃ aṭṭhamaṃ.</p>
<p class="subhead">9. Samādapakattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Nagare bandhumatiyā, mahāpūgagaṇo ahu;</p>
<p class="gathalast">Tesāhaṃ pavaro āsiṃ, mama baddhacarā <span class="note">[paṭṭhacarā (syā.)]</span> ca te.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Sabbe te sannipātetvā, puññakamme samādayiṃ;</p>
<p class="gathalast">Māḷaṃ kassāma saṅghassa, puññakkhettaṃ anuttaraṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Sādhūti <a name="T1.0272"></a> te paṭissutvā, mama chandavasānugā;</p>
<p class="gathalast">Niṭṭhāpetvā ca taṃ māḷaṃ, vipassissa adamhase.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Ekanavutito kappe, yaṃ māḷamadadiṃ tadā;</p>
<p class="gathalast">Duggatiṃ nābhijānāmi, māḷadānassidaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Ekūnasattatikappe <a name="M1.0206"></a> <span class="note">[ekūnasaṭṭhikappamhi (sī. syā.)]</span>,</p>
<p class="bodytext">Eko āsi janādhipo.</p>
<p class="gathalast">Ādeyyo nāma nāmena, cakkavattī mahabbalo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā samādapako thero imā gāthāyo abhāsitthāti.</p>
<p class="centered">Samādapakattherassāpadānaṃ navamaṃ.</p>
<p class="subhead">10. Pañcaṅguliyattheraapadānaṃ</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tisso <a name="V1.0190"></a><a name="P1.0186"></a> nāmāsi bhagavā, lokajeṭṭho narāsabho;</p>
<p class="gathalast">Pavisati gandhakuṭiṃ, vihārakusalo muni.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Sugandhamālamādāya, agamāsiṃ jinantikaṃ;</p>
<p class="gathalast">Apasaddo ca sambuddhe, pañcaṅgulimadāsahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Dvenavute ito kappe, yaṃ gandhamabhiropayiṃ;</p>
<p class="gathalast">Duggatiṃ nābhijānāmi, pañcaṅgulissidaṃ <span class="note">[pañcaṅguliyidaṃ (sī.)]</span> phalaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Dvesattatimhito <a name="T1.0273"></a> kappe, rājā āsiṃ sayampabho;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā pañcaṅguliyo thero imā gāthāyo abhāsitthāti;</p>
<p class="centered">Pañcaṅguliyattherassāpadānaṃ dasamaṃ.</p>
<p class="centered">Supāricariyavaggo sattarasamo.</p>
<p class="bodytext">Tassuddānaṃ –</p>
<p class="gatha1">Supāricari kaṇaverī, khajjako desapūjako;</p>
<p class="gatha2">Kaṇikāro sappidado, yūthiko dussadāyako;</p>
<p class="gathalast">Māḷo ca pañcaṅguliko, catupaññāsa gāthakāti.</p>
<a name="kn10_18"></a>
<p class="chapter">18. Kumudavaggo</p>
<p class="subhead">1. Kumudamāliyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Pabbate <a name="T1.0274"></a><a name="M1.0207"></a><a name="V1.0191"></a> himavantamhi, mahājātassaro ahu;</p>
<p class="gathalast">Tatthajo rakkhaso āsiṃ, ghorarūpo mahabbalo.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kumudaṃ pupphate tattha, cakkamattāni jāyare;</p>
<p class="gathalast">Ocināmi ca taṃ pupphaṃ, balino samitiṃ tadā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Atthadassī <a name="P1.0187"></a> tu bhagavā, dvipadindo narāsabho;</p>
<p class="gathalast">Pupphasaṅkocitaṃ <span class="note">[pupphaṃ saṅkocitaṃ (sī. syā.), pupphaṃ samocitaṃ (?)]</span> disvā, āgacchi mama santikaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Upāgatañca sambuddhaṃ, devadevaṃ narāsabhaṃ;</p>
<p class="gathalast">Sabbañca pupphaṃ paggayha, buddhassa abhiropayiṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Yāvatā himavantantā, parisā sā <span class="note">[himavantasmiṃ, yāva mālā (syā.)]</span> tadā ahu;</p>
<p class="gathalast">Tāvacchadanasampanno, agamāsi tathāgato.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Aṭṭhārase kappasate, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ito pannarase kappe, sattāhesuṃ janādhipā;</p>
<p class="gathalast">Sahassarathanāmā te, cakkavattī mahabbalā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0275"></a> sudaṃ āyasmā kumudamāliyo thero imā gāthāyo abhāsitthāti.</p>
<p class="centered">Kumudamāliyattherassāpadānaṃ paṭhamaṃ.</p>
<p class="subhead">2. Nisseṇidāyakattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Koṇḍaññassa <a name="V1.0192"></a> bhagavato, lokajeṭṭhassa tādino;</p>
<p class="gathalast">Ārohatthāya pāsādaṃ, nisseṇī kāritā mayā.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tena <a name="M1.0208"></a> cittappasādena, anubhotvāna sampadā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekattiṃsamhi kappānaṃ, sahassamhi tayo ahuṃ <span class="note">[mahā (sī. syā.)]</span>;</p>
<p class="gathalast">Sambahulā nāma rājāno, cakkavattī mahabbalā.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nisseṇidāyako thero imā gāthāyo abhāsitthāti.</p>
<p class="centered">Nisseṇidāyakattherassāpadānaṃ dutiyaṃ.</p>
<p class="subhead">3. Rattipupphiyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Migaluddo <a name="P1.0188"></a> pure āsiṃ, araññe kānane ahaṃ;</p>
<p class="gathalast">Vipassiṃ addasaṃ buddhaṃ, devadevaṃ narāsabhaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Rattikaṃ <a name="T1.0276"></a> pupphitaṃ disvā, kuṭajaṃ dharaṇīruhaṃ;</p>
<p class="gathalast">Samūlaṃ paggahetvāna, upanesiṃ mahesino.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ito ca aṭṭhame kappe, suppasannasanāmako;</p>
<p class="gathalast">Sattaratanasampanno, rājāhosiṃ mahabbalo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā rattipupphiyo thero imā gāthāyo abhāsitthāti.</p>
<p class="centered">Rattipupphiyattherassāpadānaṃ tatiyaṃ.</p>
<p class="subhead">4. Udapānadāyakattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Vipassino <a name="V1.0193"></a> bhagavato, udapāno kato mayā;</p>
<p class="gathalast">Piṇḍapātañca datvāna <span class="note">[gahetvāna (syā.)]</span>, niyyādesimahaṃ tadā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Ekanavutito <a name="M1.0209"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, udapānassidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0277"></a> sudaṃ āyasmā udapānadāyako thero imā gāthāyo abhāsitthāti.</p>
<p class="centered">Udapānadāyakattherassāpadānaṃ catutthaṃ.</p>
<p class="subhead">5. Sīhāsanadāyakattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Nibbute lokanāthamhi, padumuttaranāyake;</p>
<p class="gathalast">Pasannacitto sumano, sīhāsanamadāsahaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Bahūhi gandhamālehi, diṭṭhadhammasukhāvahe;</p>
<p class="gathalast">Tattha pūjañca katvāna, nibbāyati bahujjano.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Pasannacitto <a name="P1.0189"></a> sumano, vanditvā bodhimuttamaṃ;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Pannarasasahassamhi, kappānaṃ aṭṭha āsu te <span class="note">[aṭṭha āsayuṃ (ka.)]</span>;</p>
<p class="gathalast">Siluccayasanāmā ca, rājāno cakkavattino.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā sīhāsanadāyako thero imā gāthāyo abhāsitthāti;</p>
<p class="centered">Sīhāsanadāyakattherassāpadānaṃ pañcamaṃ.</p>
<p class="subhead">6. Maggadattikattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Anomadassī <a name="T1.0278"></a> bhagavā, dvipadindo narāsabho;</p>
<p class="gathalast">Diṭṭhadhammasukhatthāya, abbhokāsamhi caṅkami.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Uddhate <a name="M1.0210"></a><a name="V1.0194"></a> pāde pupphāni, sobhaṃ muddhani tiṭṭhare;</p>
<p class="gathalast">Pasannacitto sumano, vanditvā pupphamokiriṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Vīsakappasahassamhi, ito pañca janā ahuṃ;</p>
<p class="gathalast">Pupphacchadaniyā nāma, cakkavattī mahabbalā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā maggadattiko thero imā gāthāyo abhāsitthāti.</p>
<p class="centered">Maggadattikattherassāpadānaṃ chaṭṭhaṃ.</p>
<p class="subhead">7. Ekadīpiyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Padumuttarassa munino, saḷale bodhimuttame;</p>
<p class="gathalast">Pasannacitto sumano, ekadīpaṃ adāsahaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Bhave nibbattamānamhi, nibbatte puññasañcaye;</p>
<p class="gathalast">Duggatiṃ nābhijānāmi, dīpadānassidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Soḷase <a name="T1.0279"></a> kappasahasse, ito te caturo janā;</p>
<p class="gathalast">Candābhā nāma nāmena, cakkavattī mahabbalā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekadīpiyo thero imā gāthāyo abhāsitthāti.</p>
<p class="centered">Ekadīpiyattherassāpadānaṃ sattamaṃ.</p>
<p class="centered">Navamaṃ bhāṇavāraṃ.</p>
<p class="subhead">8. Maṇipūjakattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Orena <a name="P1.0190"></a> himavantassa, nadikā sampavattatha;</p>
<p class="gathalast">Tassā cānupakhettamhi, sayambhū vasate tadā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Maṇiṃ <a name="M1.0211"></a> paggayha pallaṅkaṃ, sādhucittaṃ manoramaṃ;</p>
<p class="gathalast">Pasannacitto sumano, buddhassa abhiropayiṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Catunnavutito <a name="V1.0195"></a> kappe, yaṃ maṇiṃ abhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Ito ca dvādase kappe, sataraṃsīsanāmakā;</p>
<p class="gathalast">Aṭṭha te āsuṃ rājāno, cakkavattī mahabbalā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0280"></a> sudaṃ āyasmā maṇipūjako thero imā gāthāyo abhāsitthāti.</p>
<p class="centered">Maṇipūjakattherassāpadānaṃ aṭṭhamaṃ.</p>
<p class="subhead">9. Tikicchakattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Nagare bandhumatiyā, vejjo āsiṃ susikkhito;</p>
<p class="gathalast">Āturānaṃ sadukkhānaṃ, mahājanasukhāvaho.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Byādhitaṃ samaṇaṃ disvā, sīlavantaṃ mahājutiṃ;</p>
<p class="gathalast">Pasannacitto sumano, bhesajjamadadiṃ tadā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Arogo āsi teneva, samaṇo saṃvutindriyo;</p>
<p class="gathalast">Asoko nāma nāmena, upaṭṭhāko vipassino.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Ekanavutito kappe, yaṃ osadhamadāsahaṃ;</p>
<p class="gathalast">Duggatiṃ nābhijānāmi, bhesajjassa idaṃ phalaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Ito ca aṭṭhame kappe, sabbosadhasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tikicchako thero imā gāthāyo abhāsitthāti.</p>
<p class="centered">Tikicchakattherassāpadānaṃ navamaṃ.</p>
<p class="subhead">10. Saṅghupaṭṭhākattheraapadānaṃ</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Vessabhumhi <a name="T1.0281"></a><a name="M1.0212"></a><a name="P1.0191"></a> bhagavati, ahosārāmiko ahaṃ;</p>
<p class="gathalast">Pasannacitto sumano, upaṭṭhiṃ saṅghamuttamaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ekattiṃse <a name="V1.0196"></a> ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, upaṭṭhānassidaṃ phalaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Ito te sattame kappe, sattevāsuṃ samodakā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saṅghupaṭṭhāko thero imā gāthāyo abhāsitthāti.</p>
<p class="centered">Saṅghupaṭṭhākattherassāpadānaṃ dasamaṃ.</p>
<p class="centered">Kumudavaggo aṭṭhārasamo.</p>
<p class="bodytext">Tassuddānaṃ –</p>
<p class="gatha1">Kumudo atha nisseṇī, rattiko udapānado;</p>
<p class="gatha2">Sīhāsanī maggadado, ekadīpī maṇippado;</p>
<p class="gathalast">Tikicchako upaṭṭhāko, ekapaññāsa gāthakāti.</p>
<a name="kn10_19"></a>
<p class="chapter">19. Kuṭajapupphiyavaggo</p>
<p class="subhead">1. Kuṭajapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Suvaṇṇavaṇṇaṃ <a name="T1.0282"></a><a name="M1.0213"></a><a name="V1.0197"></a> sambuddhaṃ, sataraṃsiṃva uggataṃ;</p>
<p class="gathalast">Disaṃ anuvilokentaṃ, gacchantaṃ anilañjase.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kuṭajaṃ pupphitaṃ disvā, saṃvitthatasamotthataṃ;</p>
<p class="gathalast">Rukkhato ocinitvāna, phussassa abhiropayiṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Dvenavute ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ito sattarase kappe, tayo āsuṃ supupphitā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kuṭajapupphiyo thero imā gāthāyo abhāsitthāti.</p>
<p class="centered">Kuṭajapupphiyattherassāpadānaṃ paṭhamaṃ.</p>
<p class="subhead">2. Bandhujīvakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Siddhattho <a name="P1.0192"></a> nāma sambuddho, sayambhū sabbhi vaṇṇito;</p>
<p class="gathalast">Samādhiṃ so samāpanno, nisīdi pabbatantare.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Jātassare <a name="T1.0283"></a> gavesanto, dakajaṃ pupphamuttamaṃ;</p>
<p class="gathalast">Bandhujīvakapupphāni, addasaṃ samanantaraṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ubho hatthehi paggayha, upāgacchiṃ mahāmuniṃ;</p>
<p class="gathalast">Pasannacitto sumano, siddhatthassābhiropayiṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Catunnavutito <a name="V1.0198"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Ito <a name="M1.0214"></a> cātuddase kappe, eko āsiṃ janādhipo;</p>
<p class="gathalast">Samuddakappo nāmena, cakkavattī mahabbalo.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bandhujīvako thero imā gāthāyo abhāsitthāti.</p>
<p class="centered">Bandhujīvakattherassāpadānaṃ dutiyaṃ.</p>
<p class="subhead">3. Koṭumbariyattheraapadānaṃ</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kaṇikāraṃva jotantaṃ, nisinnaṃ pabbatantare;</p>
<p class="gathalast">Appameyyaṃva udadhiṃ, vitthataṃ dharaṇiṃ yathā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Pūjitaṃ <span class="note">[paretaṃ (sī.)]</span> devasaṅghena, nisabhājāniyaṃ yathā;</p>
<p class="gathalast">Haṭṭho haṭṭhena cittena, upāgacchiṃ naruttamaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Sattapupphāni <a name="T1.0284"></a> paggayha, koṭumbarasamākulaṃ;</p>
<p class="gathalast">Buddhassa abhiropesiṃ, sikhino lokabandhuno.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ito vīsatikappamhi, mahānelasanāmako;</p>
<p class="gathalast">Eko āsi mahātejo, cakkavattī mahabbalo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā koṭumbariyo thero imā gāthāyo abhāsitthāti.</p>
<p class="centered">Koṭumbariyattherassāpadānaṃ tatiyaṃ.</p>
<p class="subhead">4. Pañcahatthiyattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Tisso <a name="P1.0193"></a> nāmāsi bhagavā, lokajeṭṭho narāsabho;</p>
<p class="gathalast">Purakkhato sāvakehi, rathiyaṃ paṭipajjatha.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Pañca <a name="M1.0215"></a><a name="V1.0199"></a> uppalahatthā ca, cāturā ṭhapitā mayā;</p>
<p class="gathalast">Āhutiṃ dātukāmohaṃ, paggaṇhiṃ vatasiddhiyā <span class="note">[puttomhi hitasiddhiyā (syā.)]</span>.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, gacchantaṃ antarāpaṇe;</p>
<p class="gathalast">Buddharaṃsīhi phuṭṭhosmi <span class="note">[buddharaṃsyābhiphuṭṭhomhi (sī.), buddharaṃsābhighuṭṭhosmi (ka.)]</span>, pūjesiṃ dvipaduttamaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Dvenavute <a name="T1.0285"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ito terasakappamhi, pañca susabhasammatā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pañcahatthiyo thero imā gāthāyo abhāsitthāti.</p>
<p class="centered">Pañcahatthiyattherassāpadānaṃ catutthaṃ.</p>
<p class="subhead">5. Isimuggadāyakattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Udentaṃ sataraṃsiṃva, pītaraṃsiṃva <span class="note">[sitaraṃsiṃva (sī.)]</span> bhāṇumaṃ;</p>
<p class="gathalast">Kakudhaṃ vilasantaṃva, padumuttaranāyakaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Isimuggāni pisitvā <span class="note">[isisuggāni piṃsetvā (sī.), isimuggaṃ nimantetvā (syā.)]</span>, madhukhudde anīḷake;</p>
<p class="gathalast">Pāsādeva ṭhito santo, adāsiṃ lokabandhuno.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Aṭṭhasatasahassāni, ahesuṃ buddhasāvakā;</p>
<p class="gathalast">Sabbesaṃ pattapūrentaṃ <span class="note">[pattapūraṃ taṃ (sī.)]</span>, tato cāpi bahuttaraṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Tena cittappasādena, sukkamūlena codito;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Cattālīsamhi <a name="T1.0286"></a><a name="P1.0194"></a> sahasse, kappānaṃ aṭṭhatiṃsa te;</p>
<p class="gathalast">Isimuggasanāmā <span class="note">[mahisamantanāmā (syā.)]</span> te, cakkavattī mahabbalā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā <a name="M1.0216"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā isimuggadāyako thero imā gāthāyo abhāsitthāti.</p>
<p class="centered">Isimuggadāyakattherassāpadānaṃ pañcamaṃ.</p>
<p class="subhead">6. Bodhiupaṭṭhākattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Nagare <a name="V1.0200"></a> rammavatiyā, āsiṃ murajavādako;</p>
<p class="gathalast">Niccupaṭṭhānayuttomhi, gatohaṃ bodhimuttamaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Sāyaṃ pātaṃ upaṭṭhitvā, sukkamūlena codito;</p>
<p class="gathalast">Aṭṭhārasakappasate, duggatiṃ nupapajjahaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Pannarase kappasate, ito āsiṃ janādhipo;</p>
<p class="gathalast">Murajo <span class="note">[damatho (syā.)]</span> nāma nāmena, cakkavattī mahabbalo.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bodhiupaṭṭhāko thero imā gāthāyo abhāsitthāti.</p>
<p class="centered">Bodhiupaṭṭhākattherassāpadānaṃ chaṭṭhaṃ.</p>
<p class="subhead">7. Ekacintikattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Yadā <a name="T1.0287"></a> devo <span class="note">[devā (ka.)]</span> devakāyā, cavate <span class="note">[cavanti (ka.)]</span> āyusaṅkhayā;</p>
<p class="gathalast">Tayo saddā niccharanti, devānaṃ anumodataṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘Ito bho sugatiṃ gaccha, manussānaṃ sahabyataṃ;</p>
<p class="gathalast">Manussabhūto saddhamme, labha saddhaṃ anuttaraṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘‘Sā te saddhā niviṭṭhāssa, mūlajātā patiṭṭhitā;</p>
<p class="gathalast">Yāvajīvaṃ asaṃhīrā, saddhamme suppavedite.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Kāyena <a name="M1.0217"></a><a name="P1.0195"></a> kusalaṃ katvā, vācāya kusalaṃ bahuṃ;</p>
<p class="gathalast">Manasā kusalaṃ katvā, abyāpajjaṃ <span class="note">[abyāpajjhaṃ (syā.), appamāṇaṃ (itivuttake 83)]</span> nirūpadhiṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Tato opadhikaṃ puññaṃ, katvā dānena taṃ bahuṃ;</p>
<p class="gathalast">Aññepi macce saddhamme, brahmacariye nivesaya’.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Imāya anukampāya, devā devaṃ yadā vidū;</p>
<p class="gathalast">Cavantaṃ anumodanti, ehi deva punappunaṃ <span class="note">[devapuraṃ puna (syā.)]</span>.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Saṃvego me <span class="note">[saṃviggohaṃ (syā.)]</span> tadā āsi, devasaṅghe samāgate;</p>
<p class="gathalast">Kaṃsu nāma ahaṃ yoniṃ, gamissāmi ito cuto.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Mama <a name="V1.0201"></a> saṃvegamaññāya, samaṇo bhāvitindriyo;</p>
<p class="gathalast">Mamuddharitukāmo so, āgacchi mama santikaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sumano nāma nāmena, padumuttarasāvako;</p>
<p class="gathalast">Atthadhammānusāsitvā, saṃvejesi mamaṃ tadā.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tassāhaṃ <a name="T1.0288"></a> vacanaṃ sutvā, buddhe cittaṃ pasādayiṃ;</p>
<p class="gathalast">Taṃ dhīraṃ abhivādetvā, tattha kālaṃkato ahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Upapajjiṃ sa <span class="note">[upapajjissaṃ (sī.)]</span> tattheva, sukkamūlena codito;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekacintiko thero imā gāthāyo abhāsitthāti.</p>
<p class="centered">Ekacintikattherassāpadānaṃ sattamaṃ.</p>
<p class="subhead">8. Tikaṇṇipupphiyattheraapadānaṃ</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Devabhūto ahaṃ santo, accharāhi purakkhato;</p>
<p class="gathalast">Pubbakammaṃ saritvāna, buddhaseṭṭhaṃ anussariṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Tikaṇṇipupphaṃ <span class="note">[kiṃkaṇipupphaṃ (ka.)]</span> paggayha, sakaṃ cittaṃ pasādayiṃ;</p>
<p class="gathalast">Buddhamhi abhiropesiṃ, vipassimhi narāsabhe.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Ekanavutito <a name="M1.0218"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tesattatimhito kappe, caturāsuṃ ramuttamā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā <a name="T1.0289"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tikaṇṇipupphiyo <span class="note">[kiṃkaṇikapupphiyo (ka.)]</span> thero imā gāthāyo abhāsitthāti.</p>
<p class="centered">Tikaṇṇipupphiyattherassāpadānaṃ aṭṭhamaṃ.</p>
<p class="subhead">9. Ekacāriyattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Tāvatiṃsesu <a name="V1.0202"></a><a name="P1.0196"></a> devesu, mahāghoso tadā ahu;</p>
<p class="gathalast">Buddho ca loke nibbāti, mayañcamha sarāgino.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Tesaṃ saṃvegajātānaṃ, sokasallasamaṅginaṃ;</p>
<p class="gathalast">Sabalena upatthaddho, agamaṃ buddhasantikaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Mandāravaṃ gahetvāna, saṅgīti <span class="note">[saṇhitaṃ (sī.), saṅgitaṃ (syā.)]</span> abhinimmitaṃ;</p>
<p class="gathalast">Parinibbutakālamhi, buddhassa abhiropayiṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Sabbe devānumodiṃsu, accharāyo ca me tadā;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Saṭṭhikappasahassamhi, ito soḷasa te janā;</p>
<p class="gathalast">Mahāmallajanā nāma, cakkavattī mahabbalā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0290"></a> sudaṃ āyasmā ekacāriyo thero imā gāthāyo abhāsitthāti.</p>
<p class="centered">Ekacāriyattherassāpadānaṃ navamaṃ.</p>
<p class="subhead">10. Tivaṇṭipupphiyattheraapadānaṃ</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Abhibhūtaṃ <a name="M1.0219"></a> panijjhanti <span class="note">[abhibhūtopanijjhanti (sī.)]</span>, sabbe saṅgamma te mamaṃ <span class="note">[abhibhuṃ theraṃ panijjhāma, sabbe saṅgamma te mayaṃ (syā.)]</span>;</p>
<p class="gathalast">Tesaṃ nijjhāyamānānaṃ, pariḷāho ajāyatha.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Sunando nāma nāmena, buddhassa sāvako tadā;</p>
<p class="gathalast">Dhammadassissa munino, āgacchi mama santikaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Ye me baddhacarā āsuṃ, te me pupphaṃ aduṃ tadā;</p>
<p class="gathalast">Tāhaṃ pupphaṃ gahetvāna, sāvake abhiropayiṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Sohaṃ kālaṃkato tattha, punāpi upapajjahaṃ;</p>
<p class="gathalast">Aṭṭhārase kappasate, vinipātaṃ na gacchahaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Teraseto <a name="V1.0203"></a> kappasate, aṭṭhāsuṃ dhūmaketuno;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Paṭisambhidā <a name="P1.0197"></a> catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā tivaṇṭipupphiyo thero imā gāthāyo abhāsitthāti;</p>
<p class="centered">Tivaṇṭipupphiyattherassāpadānaṃ dasamaṃ.</p>
<p class="centered">Kuṭajapupphiyavaggo ekūnavīsatimo.</p>
<p class="bodytext">Tassuddānaṃ –</p>
<p class="gatha1">Kuṭajo <a name="T1.0291"></a> bandhujīvī ca, koṭumbarikahatthiyo;</p>
<p class="gatha2">Isimuggo ca bodhi ca, ekacintī tikaṇṇiko;</p>
<p class="gathalast">Ekacārī tivaṇṭi ca, gāthā dvāsaṭṭhi kittitāti.</p>
<a name="kn10_20"></a>
<p class="chapter">20. Tamālapupphiyavaggo</p>
<p class="subhead">1. Tamālapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Cullāsītisahassāni<a name="M1.0220"></a><a name="V1.0204"></a>, thambhā sovaṇṇayā ahū;</p>
<p class="gathalast">Devalaṭṭhipaṭibhāgaṃ, vimānaṃ me sunimmitaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Tamālapupphaṃ paggayha, vippasannena cetasā;</p>
<p class="gathalast">Buddhassa abhiropayiṃ, sikhino lokabandhuno.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ito vīsatime kappe, candatittoti ekako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0292"></a> sudaṃ āyasmā tamālapupphiyo thero imā gāthāyo abhāsitthāti.</p>
<p class="centered">Tamālapupphiyattherassāpadānaṃ paṭhamaṃ.</p>
<p class="subhead">2. Tiṇasanthārakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Yadā <a name="P1.0198"></a> vanavāsī <span class="note">[yaṃ dāyavāsiko (sī.)]</span> isi, tiṇaṃ lāyati satthuno;</p>
<p class="gathalast">Sabbe padakkhiṇāvaṭṭā <span class="note">[padakkhiṇāvattā (sī. syā.)]</span>, pathabyā <span class="note">[puthavyā (sī.)]</span> nipatiṃsu te.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tamahaṃ tiṇamādāya, santhariṃ dharaṇuttame;</p>
<p class="gathalast">Tīṇeva tālapattāni, āharitvānahaṃ tadā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Tiṇena <a name="V1.0205"></a> chadanaṃ katvā, siddhatthassa adāsahaṃ;</p>
<p class="gathalast">Sattāhaṃ dhārayuṃ tassa <span class="note">[tattha (syā.)]</span>, devamānusasatthuno.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Catunnavutito kappe, yaṃ tiṇaṃ adadiṃ tadā;</p>
<p class="gathalast">Duggatiṃ nābhijānāmi, tiṇadānassidaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Pañcasaṭṭhimhito <a name="M1.0221"></a> kappe, cattārosuṃ mahaddhanā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tiṇasanthārako thero imā gāthāyo abhāsitthāti.</p>
<p class="centered">Tiṇasanthārakattherassāpadānaṃ dutiyaṃ.</p>
<p class="subhead">3. Khaṇḍapulliyattheraapadānaṃ</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Phussassa <a name="T1.0293"></a> kho bhagavato, thūpo āsi mahāvane;</p>
<p class="gathalast">Kuñjarehi tadā bhinno, parūḷho pādapo <span class="note">[parūḷhapādapo (sī.), saṃrūḷho pādapo (syā.)]</span> tahiṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Visamañca samaṃ katvā, sudhāpiṇḍaṃ adāsahaṃ;</p>
<p class="gathalast">Tilokagaruno tassa, guṇehi paritosito <span class="note">[parito suto (ka.)]</span>.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, sudhāpiṇḍassidaṃ phalaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Sattasattatikappamhi, jitasenāsuṃ soḷasa;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā khaṇḍaphulliyo thero imā gāthāyo abhāsitthāti.</p>
<p class="centered">Khaṇḍapulliyattherassāpadānaṃ tatiyaṃ.</p>
<p class="subhead">4. Asokapūjakattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Tivarāyaṃ <a name="P1.0199"></a> <span class="note">[tipurāyaṃ (syā.)]</span> pure ramme, rājuyyānaṃ ahu tadā;</p>
<p class="gathalast">Uyyānapālo tatthāsiṃ, rañño baddhacaro ahaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Padumo <a name="T1.0294"></a><a name="M1.0222"></a><a name="V1.0206"></a> nāma nāmena, sayambhū sappabho ahu;</p>
<p class="gathalast">Nisinnaṃ <span class="note">[nisinno (ka.)]</span> puṇḍarīkamhi, chāyā na jahi taṃ muniṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Asokaṃ pupphitaṃ disvā, piṇḍibhāraṃ sudassanaṃ;</p>
<p class="gathalast">Buddhassa abhiropesiṃ, jalajuttamanāmino.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Sattatiṃsamhito kappe, soḷasa araṇañjahā <span class="note">[aruṇañjahā (sī.)]</span>;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā asokapūjako thero imā gāthāyo abhāsitthāti.</p>
<p class="centered">Asokapūjakattherassāpadānaṃ catutthaṃ.</p>
<p class="subhead">5. Aṅkolakattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Aṅkolaṃ pupphitaṃ disvā, mālāvaraṃ sakosakaṃ <span class="note">[samogadhaṃ (syā.)]</span>;</p>
<p class="gathalast">Ocinitvāna taṃ pupphaṃ, agamaṃ buddhasantikaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Siddhattho tamhi samaye, patilīno mahāmuni;</p>
<p class="gathalast">Muhuttaṃ paṭimānetvā, guhāyaṃ pupphamokiriṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Catunnavutito <a name="T1.0295"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, pupphadānassidaṃ <span class="note">[buddhapūjāyidaṃ (sī. syā.)]</span> phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Chattiṃsamhi ito kappe, āseko devagajjito;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aṅkolako thero imā gāthāyo abhāsitthāti.</p>
<p class="centered">Aṅkolakattherassāpadānaṃ pañcamaṃ.</p>
<p class="subhead">6. Kisalayapūjakattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Nagare <a name="M1.0223"></a><a name="V1.0207"></a><a name="P1.0200"></a> dvāravatiyā, mālāvaccho mamaṃ ahu;</p>
<p class="gathalast">Udapāno ca tattheva, pādapānaṃ virohano.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Sabalena upatthaddho, siddhattho aparājito;</p>
<p class="gathalast">Mamānukampamāno so, gacchate anilañjase.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Aññaṃ kiñci na passāmi, pūjāyoggaṃ mahesino;</p>
<p class="gathalast">Asokaṃ pallavaṃ disvā, ākāse ukkhipiṃ ahaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Buddhassa te kisalayā, gacchato yanti pacchato;</p>
<p class="gathalast">Tāhaṃ disvāna saṃvijiṃ <span class="note">[sohaṃ disvāna taṃ iddhiṃ (sī. syā.)]</span>, aho buddhassuḷāratā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Catunnavutito <a name="T1.0296"></a> kappe, pallavaṃ abhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Sattatiṃse <span class="note">[sattavīse (sī. syā.)]</span> ito kappe, eko ekissaro ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kisalayapūjako thero imā gāthāyo abhāsitthāti.</p>
<p class="centered">Kisalayapūjakattherassāpadānaṃ chaṭṭhaṃ.</p>
<p class="subhead">7. Tindukadāyakattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Giriduggacaro āsiṃ, makkaṭo thāmavegiko;</p>
<p class="gathalast">Phalinaṃ tindukaṃ disvā, buddhaseṭṭhaṃ anussariṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Nikkhamitvā katipāhaṃ, viciniṃ lokanāyakaṃ;</p>
<p class="gathalast">Pasannacitto sumano, siddhatthaṃ tibhavantaguṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Mama saṅkappamaññāya, satthā loke anuttaro;</p>
<p class="gathalast">Khīṇāsavasahassehi, āgacchi mama santikaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Pāmojjaṃ <a name="M1.0224"></a> janayitvāna, phalahattho upāgamiṃ;</p>
<p class="gathalast">Paṭiggahesi bhagavā, sabbaññū vadataṃ varo.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Catunnavutito <a name="T1.0297"></a><a name="V1.0208"></a><a name="P1.0201"></a> kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Sattapaññāsakappamhi, upanandasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tindukadāyako thero imā gāthāyo abhāsitthāti.</p>
<p class="centered">Tindukadāyakattherassāpadānaṃ sattamaṃ.</p>
<p class="subhead">8. Muṭṭhipūjakattheraapadānaṃ</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sumedho nāma bhagavā, lokajeṭṭho narāsabho;</p>
<p class="gathalast">Pacchime anukampāya, padhānaṃ padahī jino.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tassa caṅkamamānassa, dvipadindassa tādino;</p>
<p class="gathalast">Girinelassa pupphānaṃ, muṭṭhiṃ buddhassa ropayiṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Tena cittappasādena, sukkamūlena codito;</p>
<p class="gathalast">Tiṃsakappasahassāni, duggatiṃ nupapajjahaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Tevīsatikappasate, sunelo nāma khattiyo;</p>
<p class="gathalast">Sattaratanasampanno, eko āsiṃ mahabbalo.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā <a name="T1.0298"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā muṭṭhipūjako thero imā gāthāyo abhāsitthāti.</p>
<p class="centered">Muṭṭhipūjakattherassāpadānaṃ aṭṭhamaṃ.</p>
<p class="subhead">9. Kiṃkaṇikapupphiyattheraapadānaṃ</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Sumaṅgaloti nāmena, sayambhū aparājito;</p>
<p class="gathalast">Pavanā nikkhamitvāna, nagaraṃ pāvisī jino.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Piṇḍacāraṃ <a name="M1.0225"></a> caritvāna, nikkhamma nagarā muni;</p>
<p class="gathalast">Katakiccova sambuddho, so vasī vanamantare.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Kiṃkaṇipupphaṃ <a name="V1.0209"></a><a name="P1.0202"></a> paggayha, buddhassa abhiropayiṃ;</p>
<p class="gathalast">Pasannacitto sumano, sayambhussa mahesino.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Chaḷāsītimhito kappe, apilāsisanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0299"></a> sudaṃ āyasmā kiṃkaṇikapupphiyo thero imā gāthāyo abhāsitthāti.</p>
<p class="centered">Kiṃkaṇikapupphiyattherassāpadānaṃ navamaṃ.</p>
<p class="subhead">10. Yūthikapupphiyattheraapadānaṃ</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Padumuttaro nāma jino, āhutīnaṃ paṭiggaho;</p>
<p class="gathalast">Pavanā nikkhamitvāna, vihāraṃ yāti cakkhumā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Ubho hatthehi paggayha, yūthikaṃ pupphamuttamaṃ;</p>
<p class="gathalast">Buddhassa abhiropayiṃ, mettacittassa tādino.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Tena cittappasādena, anubhotvāna sampadā;</p>
<p class="gathalast">Kappānaṃ satasahassaṃ, duggatiṃ nupapajjahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ito paññāsakappesu, eko āsiṃ janādhipo;</p>
<p class="gathalast">Samittanandano nāma, cakkavattī mahabbalo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā yūthikapupphiyo thero imā gāthāyo abhāsitthāti;</p>
<p class="centered">Yūthikapupphiyattherassāpadānaṃ dasamaṃ.</p>
<p class="centered">Tamālapupphiyavaggo vīsatimo.</p>
<p class="bodytext">Tassuddānaṃ <a name="M1.0226"></a> –</p>
<p class="gatha1">Tamālatiṇasanthāro<a name="T1.0300"></a>, khaṇḍaphulli asokiyo;</p>
<p class="gatha2">Aṅkolakī kisalayo, tinduko nelapupphiyo;</p>
<p class="gathalast">Kiṃkaṇiko yūthiko ca, gāthā paññāsa aṭṭha cāti.</p>
<p class="bodytext">Atha <a name="P1.0203"></a> vagguddānaṃ –</p>
<p class="gatha1">Bhikkhādāyī <a name="V1.0210"></a> parivāro, sereyyo sobhito tathā;</p>
<p class="gathalast">Chattañca bandhujīvī ca, supāricariyopi ca.</p>
<p class="gatha1">Kumudo kuṭajo ceva, tamāli dasamo kato;</p>
<p class="gathalast">Chasatāni ca gāthāni, chasaṭṭhi ca tatuttari.</p>
<p class="centered">Bhikkhāvaggadasakaṃ.</p>
<p class="centered">Dutiyasatakaṃ samattaṃ.</p>
<a name="kn10_21"></a>
<p class="chapter">21. Kaṇikārapupphiyavaggo</p>
<p class="subhead">1. Kaṇikārapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Kaṇikāraṃ <a name="T1.0301"></a><a name="M1.0227"></a><a name="V1.0211"></a> pupphitaṃ disvā, ocinitvānahaṃ tadā;</p>
<p class="gathalast">Tissassa abhiropesiṃ, oghatiṇṇassa tādino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Dvenavute ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Pañcattiṃse ito kappe, aruṇapāṇīti vissuto;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kaṇikārapupphiyo thero imā gāthāyo abhāsitthāti.</p>
<p class="centered">Kaṇikārapupphiyattherassāpadānaṃ paṭhamaṃ.</p>
<p class="subhead">2. Minelapupphiyattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Suvaṇṇavaṇṇo bhagavā, sataraṃsī patāpavā;</p>
<p class="gathalast">Caṅkamanaṃ samārūḷho, mettacitto sikhīsabho.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Pasannacitto sumano, vanditvā <span class="note">[thometvā (syā.)]</span> ñāṇamuttamaṃ;</p>
<p class="gathalast">Minelapupphaṃ paggayha, buddhassa abhiropayiṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ekattiṃse <a name="T1.0302"></a><a name="P1.0204"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ekūnatiṃsakappamhi, sumeghaghananāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā <a name="M1.0228"></a><a name="V1.0212"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā minelapupphiyo thero imā gāthāyo abhāsitthāti.</p>
<p class="centered">Minelapupphiyattherassāpadānaṃ dutiyaṃ.</p>
<p class="subhead">3. Kiṅkaṇipupphiyattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Kañcanagghiyasaṅkāso, sabbaññū lokanāyako;</p>
<p class="gathalast">Odakaṃ dahamoggayha, sināyi lokanāyako.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paggayha kiṅkaṇiṃ <span class="note">[kiṅkiṇiṃ (sī.)]</span> pupphaṃ, vipassissābhiropayiṃ;</p>
<p class="gathalast">Udaggacitto sumano, dvipadindassa tādino.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Ekanavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Sattavīsatikappamhi, rājā bhīmaratho ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā <a name="T1.0303"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kiṅkaṇipupphiyo <span class="note">[kiṅkiṇikapupphiyo (sī.)]</span> thero imā gāthāyo abhāsitthāti.</p>
<p class="centered">Kiṅkaṇipupphiyattherassāpadānaṃ tatiyaṃ.</p>
<p class="subhead">4. Taraṇiyattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Atthadassī tu bhagavā, dvipadindo narāsabho;</p>
<p class="gathalast">Purakkhato sāvakehi, gaṅgātīramupāgami.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Samatitti kākapeyyā, gaṅgā āsi duruttarā;</p>
<p class="gathalast">Uttārayiṃ bhikkhusaṅghaṃ, buddhañca dvipaduttamaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Aṭṭhārase <a name="M1.0229"></a> kappasate, yaṃ kammamakariṃ tadā;</p>
<p class="gathalast">Duggatiṃ nābhijānāmi, taraṇāya idaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Teraseto <a name="P1.0205"></a> kappasate, pañca sabbobhavā <span class="note">[sabbhogavā (sī.)]</span> ahuṃ;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Pacchime <a name="V1.0213"></a> ca bhave asmiṃ, jātohaṃ brāhmaṇe kule;</p>
<p class="gathalast">Saddhiṃ tīhi sahāyehi, pabbajiṃ satthu sāsane.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā taraṇiyo thero imā gāthāyo abhāsitthāti;</p>
<p class="centered">Taraṇiyattherassāpadānaṃ catutthaṃ.</p>
<p class="subhead">5. Nigguṇḍipupphiyattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Vipassissa <a name="T1.0304"></a> bhagavato, āsimārāmiko ahaṃ;</p>
<p class="gathalast">Nigguṇḍipupphaṃ paggayha, buddhassa abhiropayiṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Pañcavīse <span class="note">[pañcatiṃse (sī. syā.)]</span> ito kappe, eko āsiṃ janādhipo;</p>
<p class="gathalast">Mahāpatāpanāmena, cakkavattī mahabbalo.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nigguṇḍipupphiyo thero imā gāthāyo abhāsitthāti.</p>
<p class="centered">Nigguṇḍipupphiyattherassāpadānaṃ pañcamaṃ.</p>
<p class="subhead">6. Udakadāyakattheraapadānaṃ</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Bhuñjantaṃ samaṇaṃ disvā, vippasannamanāvilaṃ;</p>
<p class="gathalast">Ghaṭenodakamādāya, siddhatthassa adāsahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Nimmalo <a name="M1.0230"></a> homahaṃ ajja, vimalo khīṇasaṃsayo;</p>
<p class="gathalast">Bhave nibbattamānamhi, phalaṃ nibbattate mama <span class="note">[subhaṃ (sī.)]</span>.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Catunnavutito <a name="T1.0305"></a> kappe, udakaṃ yamadāsahaṃ <span class="note">[yaṃ tadā adaṃ (sī.), adadiṃ tadā (syā.)]</span>;</p>
<p class="gathalast">Duggatiṃ nābhijānāmi, dakadānassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekasaṭṭhimhito kappe, ekova vimalo ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā udakadāyako thero imā gāthāyo abhāsitthāti.</p>
<p class="centered">Udakadāyakattherassāpadānaṃ chaṭṭhaṃ.</p>
<p class="subhead">7. Salalamāliyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Kaṇikāraṃva <a name="V1.0214"></a><a name="P1.0206"></a> jotantaṃ, nisinnaṃ pabbatantare;</p>
<p class="gathalast">Obhāsentaṃ disā sabbā, siddhatthaṃ narasārathiṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Dhanuṃ advejjhaṃ katvāna, usuṃ sannayhahaṃ tadā;</p>
<p class="gathalast">Pupphaṃ savaṇṭaṃ chetvāna, buddhassa abhiropayiṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekapaññāsito kappe, eko āsiṃ jutindharo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā <a name="T1.0306"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā salalamāliyo thero imā gāthāyo abhāsitthāti.</p>
<p class="centered">Salalamāliyattherassāpadānaṃ sattamaṃ.</p>
<p class="subhead">8. Koraṇḍapupphiyattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Akkantañca <a name="M1.0231"></a> padaṃ disvā, cakkālaṅkārabhūsitaṃ;</p>
<p class="gathalast">Padenānupadaṃ yanto, vipassissa mahesino.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Koraṇḍaṃ pupphitaṃ disvā, samūlaṃ pūjitaṃ mayā;</p>
<p class="gathalast">Haṭṭho haṭṭhena cittena, avandiṃ padamuttamaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Sattapaññāsakappamhi, eko vītamalo ahuṃ;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="V1.0215"></a> sudaṃ āyasmā koraṇḍapupphiyo thero imā gāthāyo abhāsitthāti.</p>
<p class="centered">Koraṇḍapupphiyattherassāpadānaṃ aṭṭhamaṃ.</p>
<p class="subhead">9. Ādhāradāyakattheraapadānaṃ</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ādhārakaṃ <a name="T1.0307"></a><a name="P1.0207"></a> mayā dinnaṃ, sikhino lokabandhuno;</p>
<p class="gathalast">Dhāremi pathaviṃ sabbaṃ, kevalaṃ vasudhaṃ imaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sattavīse ito kappe, ahesuṃ caturo janā;</p>
<p class="gathalast">Samantavaraṇā nāma, cakkavattī mahabbalā.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ādhāradāyako <span class="note">[pariyādāniyo (ka.)]</span> thero imā gāthāyo abhāsitthāti.</p>
<p class="centered">Ādhāradāyakattherassāpadānaṃ navamaṃ.</p>
<p class="subhead">10. Pāpanivāriyattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Tissassa <a name="M1.0232"></a> tu bhagavato, devadevassa tādino;</p>
<p class="gathalast">Ekacchattaṃ mayā dinnaṃ, vippasannena cetasā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Nivutaṃ hoti me pāpaṃ, kusalassupasampadā;</p>
<p class="gathalast">Ākāse chattaṃ dhārenti, pubbakammassidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Carimaṃ <a name="T1.0308"></a> vattate mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Dvenavute ito kappe, yaṃ chattamadadiṃ tadā;</p>
<p class="gathalast">Duggatiṃ nābhijānāmi, chattadānassidaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Dvesattatimhito kappe, aṭṭhāsiṃsu janādhipā;</p>
<p class="gathalast">Mahānidānanāmena, rājāno cakkavattino.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Paṭisambhidā <a name="V1.0216"></a> catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā pāpanivāriyo <span class="note">[vātātapanivāriyo (sī.)]</span> thero imā gāthāyo abhāsitthāti;</p>
<p class="centered">Pāpanivāriyattherassāpadānaṃ dasamaṃ.</p>
<p class="centered">Kaṇikārapupphiyavaggo ekavīsatimo.</p>
<p class="bodytext">Tassuddānaṃ <a name="P1.0208"></a> –</p>
<p class="gatha1">Kaṇikāro minelañca, kiṅkaṇi taraṇena ca;</p>
<p class="gatha2">Nigguṇḍipupphī dakado, salalo ca kuraṇḍako;</p>
<p class="gathalast">Ādhārako pāpavārī, aṭṭhatālīsa gāthakāti.</p>
<a name="kn10_22"></a>
<p class="chapter">22. Hatthivaggo</p>
<p class="subhead">1. Hatthidāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Siddhatthassa <a name="T1.0309"></a><a name="M1.0233"></a><a name="V1.0217"></a> bhagavato, dvipadindassa tādino;</p>
<p class="gathalast">Nāgaseṭṭho mayā dinno, īsādanto urūḷhavā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Uttamatthaṃ anubhomi, santipadamanuttaraṃ;</p>
<p class="gathalast">Nāgadānaṃ <span class="note">[aggadānaṃ (sī. ka.)]</span> mayā dinnaṃ, sabbalokahitesino.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Catunnavutito kappe, yaṃ nāga <span class="note">[dāna (sī. ka.)]</span> madadiṃ tadā;</p>
<p class="gathalast">Duggatiṃ nābhijānāmi, nāgadānassidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Aṭṭhasattatikappamhi, soḷasāsiṃsu khattiyā;</p>
<p class="gathalast">Samantapāsādikā nāma, cakkavattī mahabbalā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā hatthidāyako thero imā gāthāyo abhāsitthāti.</p>
<p class="centered">Hatthidāyakattherassāpadānaṃ paṭhamaṃ.</p>
<p class="subhead">2. Pānadhidāyakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Āraññikassa isino, cirarattatapassino <span class="note">[jhāyino, mettacittatapassino (syā.)]</span>;</p>
<p class="gathalast">Buddhassa <span class="note">[dhammassa (syā. ka.)]</span> bhāvitattassa, adāsiṃ pānadhiṃ ahaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tena <a name="T1.0310"></a> kammena dvipadinda, lokajeṭṭha narāsabha;</p>
<p class="gathalast">Dibbayānaṃ <span class="note">[sabbaṃ yānaṃ (sī.)]</span> anubhomi, pubbakammassidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Catunnavute <a name="P1.0209"></a> ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, pānadhissa idaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sattasattatito <a name="M1.0234"></a><a name="V1.0218"></a> kappe, aṭṭha āsiṃsu khattiyā;</p>
<p class="gathalast">Suyānā nāma nāmena, cakkavattī mahabbalā.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pānadhidāyako thero imā gāthāyo abhāsitthāti.</p>
<p class="centered">Pānadhidāyakattherassāpadānaṃ dutiyaṃ.</p>
<p class="subhead">3. Saccasaññakattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Vessabhū tamhi samaye, bhikkhusaṅghapurakkhato;</p>
<p class="gathalast">Deseti ariyasaccāni, nibbāpento mahājanaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paramakāruññapattomhi, samitiṃ agamāsahaṃ;</p>
<p class="gathalast">Sohaṃ nisinnako santo, dhammamassosi satthuno.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Tassāhaṃ dhammaṃ sutvāna, devalokaṃ agacchahaṃ;</p>
<p class="gathalast">Tiṃsakappāni devesu, avasiṃ tatthahaṃ pure.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Ekattiṃse <a name="T1.0311"></a> ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, saccasaññāyidaṃ phalaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Chabbīsamhi ito kappe, eko āsiṃ janādhipo;</p>
<p class="gathalast">Ekaphusitanāmena, cakkavattī mahabbalo.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saccasaññako thero imā gāthāyo abhāsitthāti.</p>
<p class="centered">Saccasaññakattherassāpadānaṃ tatiyaṃ.</p>
<p class="subhead">4. Ekasaññakattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Dumagge paṃsukūlikaṃ <span class="note">[paṃsukūlakaṃ (?)]</span>, laggaṃ disvāna satthuno;</p>
<p class="gathalast">Añjaliṃ paggahetvāna, paṃsukūlaṃ avandahaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekattiṃse ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Pañcavīse <a name="M1.0235"></a><a name="V1.0219"></a><a name="P1.0210"></a> ito kappe, eko āsiṃ janādhipo;</p>
<p class="gathalast">Amitābhoti nāmena, cakkavattī mahabbalo.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0312"></a> sudaṃ āyasmā ekasaññako thero imā gāthāyo abhāsitthāti.</p>
<p class="centered">Ekasaññakattherassāpadānaṃ catutthaṃ.</p>
<p class="subhead">5. Raṃsisaññakattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Udentaṃ sataraṃsiṃva, pītaraṃsiṃva <span class="note">[sitaraṃsiṃ va (sī. syā.)]</span> bhāṇumaṃ;</p>
<p class="gathalast">Byagghūsabhaṃva pavaraṃ, sujātaṃ pabbatantare.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Buddhassa ānubhāvo so, jalate pabbatantare;</p>
<p class="gathalast">Raṃse <span class="note">[raṃsyā (?)]</span> cittaṃ pasādetvā, kappaṃ saggamhi modahaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Avasesesu kappesu, kusalaṃ caritaṃ mayā;</p>
<p class="gathalast">Tena cittappasādena, buddhānussatiyāpi ca.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Tiṃsakappasahasseto, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Sattapaññāsakappamhi, eko āsiṃ janādhipo;</p>
<p class="gathalast">Sujāto nāma nāmena, cakkavattī mahabbalo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā raṃsisaññako thero imā gāthāyo abhāsitthāti.</p>
<p class="centered">Raṃsisaññakattherassāpadānaṃ pañcamaṃ.</p>
<p class="subhead">6. Sandhitattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Assatthe <a name="T1.0313"></a> haritobhāse, saṃvirūḷhamhi pādape;</p>
<p class="gathalast">Ekaṃ buddhagataṃ saññaṃ, alabhiṃhaṃ <span class="note">[alabhissaṃ (sī.)]</span> patissato.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekattiṃse <a name="M1.0236"></a> ito kappe, yaṃ saññamalabhiṃ tadā;</p>
<p class="gathalast">Tassā saññāya vāhasā, patto me āsavakkhayo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Ito <a name="V1.0220"></a> terasakappamhi, dhaniṭṭho nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā <a name="P1.0211"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sandhito <span class="note">[saṇṭhito (sī.)]</span> thero imā gāthāyo abhāsitthāti.</p>
<p class="centered">Sandhitattherassāpadānaṃ chaṭṭhaṃ.</p>
<p class="subhead">7. Tālavaṇṭadāyakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Tālavaṇṭaṃ mayā dinnaṃ, tissassādiccabandhuno;</p>
<p class="gathalast">Gimhanibbāpanatthāya, pariḷāhopasantiyā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Sannibbāpemi rāgaggiṃ, dosaggiñca taduttariṃ;</p>
<p class="gathalast">Nibbāpemi ca mohaggiṃ, tālavaṇṭassidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kilesā <a name="T1.0314"></a> jhāpitā mayhaṃ, bhavā sabbe samūhatā;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, tālavaṇṭassidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tesaṭṭhimhi ito kappe, mahānāmasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tālavaṇṭadāyako thero imā gāthāyo abhāsitthāti.</p>
<p class="centered">Tālavaṇṭadāyakattherassāpadānaṃ sattamaṃ.</p>
<p class="subhead">8. Akkantasaññakattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Kusāṭakaṃ <a name="M1.0237"></a> gahetvāna, upajjhāyassahaṃ pure;</p>
<p class="gathalast">Mantañca anusikkhāmi, ganthādosassa <span class="note">[kaṇḍabhedassa (sī.), gaṇḍabhedassa (syā.)]</span> pattiyā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Addasaṃ virajaṃ buddhaṃ, āhutīnaṃ paṭiggahaṃ;</p>
<p class="gathalast">Usabhaṃ pavaraṃ aggaṃ, tissaṃ buddhaṃ gaṇuttamaṃ <span class="note">[gajuttamaṃ (syā.)]</span>.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Kusāṭakaṃ <a name="V1.0221"></a> pattharitaṃ, akkamantaṃ naruttamaṃ;</p>
<p class="gathalast">Samuggataṃ mahāvīraṃ, lokajeṭṭhaṃ narāsabhaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Disvā <a name="T1.0315"></a><a name="P1.0212"></a> taṃ lokapajjotaṃ, vimalaṃ candasannibhaṃ;</p>
<p class="gathalast">Avandiṃ satthuno pāde, vippasannena cetasā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Catunnavutito kappe, yaṃ adāsiṃ kusāṭakaṃ;</p>
<p class="gathalast">Duggatiṃ nābhijānāmi, kusāṭakassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Sattatiṃse ito kappe, eko āsiṃ janādhipo;</p>
<p class="gathalast">Sunando nāma nāmena, cakkavattī mahabbalo.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā akkantasaññako thero imā gāthāyo abhāsitthāti;</p>
<p class="centered">Akkantasaññakattherassāpadānaṃ aṭṭhamaṃ.</p>
<p class="subhead">9. Sappidāyakattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Nisinno pāsādavare, nārīgaṇapurakkhato;</p>
<p class="gathalast">Byādhitaṃ samaṇaṃ disvā, abhināmesahaṃ gharaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Upaviṭṭhaṃ mahāvīraṃ, devadevaṃ narāsabhaṃ;</p>
<p class="gathalast">Sappitelaṃ mayā dinnaṃ, siddhatthassa mahesino.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Passaddhadarathaṃ disvā, vippasannamukhindriyaṃ;</p>
<p class="gathalast">Vanditvā satthuno pāde, anusaṃsāvayiṃ pure.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Disvā <a name="T1.0316"></a><a name="M1.0238"></a> maṃ suppasannattaṃ <span class="note">[suppasannantaṃ (syā. ka.) suppasannacittanti attho]</span>, iddhiyā pāramiṅgato;</p>
<p class="gathalast">Nabhaṃ abbhuggamī dhīro, haṃsarājāva ambare.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, sappitelassidaṃ phalaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Ito sattarase kappe, jutideva <span class="note">[dutideva (syā.), tutideva (ka.)]</span> sanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sappidāyako thero imā gāthāyo abhāsitthāti.</p>
<p class="centered">Sappidāyakattherassāpadānaṃ navamaṃ.</p>
<p class="subhead">10. Pāpanivāriyattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Piyadassissa <a name="V1.0222"></a> bhagavato, caṅkamaṃ sodhitaṃ mayā;</p>
<p class="gathalast">Naḷakehi paṭicchannaṃ, vātātapanivāraṇaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Pāpaṃ vivajjanatthāya, kusalassupasampadā;</p>
<p class="gathalast">Kilesānaṃ pahānāya, padahiṃ satthu sāsane.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ito <a name="P1.0213"></a> ekādase kappe, aggidevoti vissuto;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā <a name="T1.0317"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pāpanivāriyo <span class="note">[vātātapanivāriyo (?)]</span> thero imā gāthāyo abhāsitthāti.</p>
<p class="centered">Pāpanivāriyattherassāpadānaṃ dasamaṃ.</p>
<p class="centered">Hatthivaggo bāvīsatimo.</p>
<p class="bodytext">Tassuddānaṃ –</p>
<p class="gatha1">Hatthi pānadhi saccañca, ekasaññi ca raṃsiko;</p>
<p class="gatha2">Sandhito tālavaṇṭañca, tathā akkantasaññako;</p>
<p class="gathalast">Sappi pāpanivārī ca, catuppaññāsa gāthakāti.</p>
<a name="kn10_2"></a>
<p class="chapter">23. Ālambaṇadāyakavaggo</p>
<p class="subhead">1. Ālambaṇadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Atthadassissa <a name="T1.0318"></a><a name="M1.0239"></a><a name="V1.0223"></a> bhagavato, lokajeṭṭhassa tādino;</p>
<p class="gathalast">Ālambaṇaṃ mayā dinnaṃ, dvipadindassa tādino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Dharaṇiṃ paṭipajjāmi, vipulaṃ sāgarapparaṃ;</p>
<p class="gathalast">Pāṇesu ca issariyaṃ, vattemi vasudhāya ca.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ito dvesaṭṭhikappamhi, tayo āsiṃsu khattiyā;</p>
<p class="gathalast">Ekāpassitanāmā te, cakkavattī mahabbalā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ālambaṇadāyako thero imā gāthāyo abhāsitthāti.</p>
<p class="centered">Ālambaṇadāyakattherassāpadānaṃ paṭhamaṃ.</p>
<p class="subhead">2. Ajinadāyakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Ekattiṃse ito kappe, gaṇasatthārako ahaṃ;</p>
<p class="gathalast">Addasaṃ virajaṃ buddhaṃ, āhutīnaṃ paṭiggahaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Cammakhaṇḍaṃ <a name="T1.0319"></a> mayā dinnaṃ, sikhino lokabandhuno;</p>
<p class="gathalast">Tena kammena dvipadinda, lokajeṭṭha narāsabha.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Sampattiṃ <a name="P1.0214"></a> anubhotvāna, kilese jhāpayiṃ ahaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ekattiṃse <a name="V1.0224"></a> ito kappe, ajinaṃ yaṃ adāsahaṃ;</p>
<p class="gathalast">Duggatiṃ nābhijānāmi, ajinassa idaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Ito pañcamake kappe, rājā āsiṃ sudāyako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paṭisambhidā <a name="M1.0240"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ajinadāyako thero imā gāthāyo abhāsitthāti.</p>
<p class="centered">Ajinadāyakattherassāpadānaṃ dutiyaṃ.</p>
<p class="subhead">3. Dverataniyattheraapadānaṃ</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Migaluddo pure āsiṃ, araññe kānane ahaṃ;</p>
<p class="gathalast">Addasaṃ virajaṃ buddhaṃ, āhutīnaṃ paṭiggahaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Maṃsapesi mayā dinnā, vipassissa mahesino;</p>
<p class="gathalast">Sadevakasmiṃ lokasmiṃ, issaraṃ kārayāmahaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Iminā <a name="T1.0320"></a> maṃsadānena, ratanaṃ nibbattate mama;</p>
<p class="gathalast">Duveme ratanā loke, diṭṭhadhammassa pattiyā.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Tehaṃ sabbe anubhomi, maṃsadānassa sattiyā;</p>
<p class="gathalast">Gattañca mudukaṃ mayhaṃ, paññā nipuṇavedanī.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ekanavutito kappe, yaṃ maṃsamadadiṃ tadā;</p>
<p class="gathalast">Duggatiṃ nābhijānāmi, maṃsadānassidaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ito catutthake kappe, eko āsiṃ janādhipo;</p>
<p class="gathalast">Mahārohitanāmo so, cakkavattī mahabbalo.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dverataniyo <span class="note">[dvirataniyo (sī.)]</span> thero imā gāthāyo abhāsitthāti.</p>
<p class="centered">Dverataniyattherassāpadānaṃ tatiyaṃ.</p>
<p class="centered">Dasamaṃ bhāṇavāraṃ.</p>
<p class="subhead">4. Ārakkhadāyakattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Siddhatthassa <a name="V1.0225"></a> bhagavato, vedi kārāpitā <span class="note">[vedikā kāritā (syā.)]</span> mayā;</p>
<p class="gathalast">Ārakkho ca mayā dinno, sugatassa mahesino.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tena <a name="M1.0241"></a> kammavisesena, na passiṃ bhayabheravaṃ;</p>
<p class="gathalast">Kuhiñci upapannassa, tāso mayhaṃ na vijjati.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Catunnavutito <a name="T1.0321"></a><a name="P1.0215"></a> kappe, yaṃ vediṃ kārayiṃ pure;</p>
<p class="gathalast">Duggatiṃ nābhijānāmi, vedikāya idaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ito chaṭṭhamhi kappamhi, apassenasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ārakkhadāyako thero imā gāthāyo abhāsitthāti.</p>
<p class="centered">Ārakkhadāyakattherassāpadānaṃ catutthaṃ.</p>
<p class="subhead">5. Abyādhikattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Vipassissa bhagavato, aggisālaṃ adāsahaṃ;</p>
<p class="gathalast">Byādhikānañca āvāsaṃ, uṇhodakapaṭiggahaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Tena kammenayaṃ mayhaṃ, attabhāvo sunimmito;</p>
<p class="gathalast">Byādhāhaṃ nābhijānāmi, puññakammassidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Ekanavutito kappe, yaṃ sālamadadiṃ tadā;</p>
<p class="gathalast">Duggatiṃ nābhijānāmi, aggisālāyidaṃ phalaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ito ca sattame kappe, ekosiṃ aparājito <span class="note">[eko āsiṃ narādhipo (syā.)]</span>;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭisambhidā <a name="T1.0322"></a><a name="P1.0216"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā abyādhiko thero imā gāthāyo abhāsitthāti.</p>
<p class="centered">Abyādhikattherassāpadānaṃ pañcamaṃ.</p>
<p class="subhead">6. Aṅkolapupphiyattheraapadānaṃ</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Nārado <a name="M1.0242"></a><a name="V1.0226"></a> <span class="note">[varado (ka.)]</span> iti me nāmaṃ, kassapo iti maṃ vidū;</p>
<p class="gathalast">Addasaṃ samaṇānaggaṃ, vipassiṃ devasakkataṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Anubyañjanadharaṃ buddhaṃ, āhutīnaṃ paṭiggahaṃ;</p>
<p class="gathalast">Aṅkolapupphaṃ <span class="note">[vakulapupphaṃ (syā.), bakolapupphaṃ (ka.)]</span> paggayha, buddhassa abhiropayiṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Catusattatito kappe, romaso nāma khattiyo;</p>
<p class="gathalast">Āmukkamālābharaṇo, sayoggabalavāhano.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aṅkolapupphiyo <span class="note">[vakulapupphiyo (syā.), bakolapupphiyo (ka.)]</span> thero imā gāthāyo abhāsitthāti.</p>
<p class="centered">Aṅkolapupphiyattherassāpadānaṃ chaṭṭhaṃ.</p>
<p class="subhead">7. Sovaṇṇavaṭaṃsakiyattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Uyyānabhūmiṃ <a name="T1.0323"></a> niyyanto, addasaṃ lokanāyakaṃ;</p>
<p class="gathalast">Vaṭaṃsakaṃ gahetvāna, sovaṇṇaṃ sādhunimmitaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sīghaṃ tato samāruyha, hatthikkhandhagato ahaṃ;</p>
<p class="gathalast">Buddhassa abhiropesiṃ, sikhino lokabandhuno.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Sattavīse ito kappe, eko āsiṃ janādhipo;</p>
<p class="gathalast">Mahāpatāpanāmena, cakkavattī mahabbalo.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="M1.0243"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sovaṇṇavaṭaṃsakiyo thero imā gāthāyo abhāsitthāti.</p>
<p class="centered">Sovaṇṇavaṭaṃsakiyattherassāpadānaṃ sattamaṃ.</p>
<p class="subhead">8. Miñjavaṭaṃsakiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Nibbute <a name="V1.0227"></a> lokanāthamhi, sikhimhi vadataṃ vare;</p>
<p class="gathalast">Vaṭaṃsakehi ākiṇṇaṃ, bodhipūjaṃ akāsahaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ekattiṃse <a name="T1.0324"></a> ito kappe, yaṃ pūjamakariṃ tadā;</p>
<p class="gathalast">Duggatiṃ nābhijānāmi, bodhipūjāyidaṃ phalaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Ito chabbīsatikappe, ahuṃ meghabbhanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā miñjavaṭaṃsakiyo thero imā gāthāyo abhāsitthāti.</p>
<p class="centered">Miñjavaṭaṃsakiyattherassāpadānaṃ aṭṭhamaṃ.</p>
<p class="subhead">9. Sukatāveḷiyattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Asito <a name="P1.0217"></a> nāma nāmena, mālākāro ahaṃ <span class="note">[ahuṃ (?)]</span> tadā;</p>
<p class="gathalast">Āveḷaṃ paggahetvāna, rañño dātuṃ vajāmahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Asampattomhi <span class="note">[asampattamhi (sī.), asampattova (?)]</span> rājānaṃ, addasaṃ sikhināyakaṃ;</p>
<p class="gathalast">Haṭṭho haṭṭhena cittena, buddhassa abhiropayiṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ekattiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Pañcavīse <a name="M1.0244"></a> ito kappe, rājāhosiṃ mahabbalo;</p>
<p class="gathalast">Vebhāro nāma nāmena, cakkavattī mahabbalo.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā <a name="T1.0325"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sukatāveḷiyo thero imā gāthāyo abhāsitthāti.</p>
<p class="centered">Sukatāveḷiyattherassāpadānaṃ navamaṃ.</p>
<p class="subhead">10. Ekavandaniyattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Usabhaṃ <a name="V1.0228"></a> pavaraṃ vīraṃ, vessabhuṃ vijitāvinaṃ;</p>
<p class="gathalast">Pasannacitto sumano, buddhaseṭṭhamavandahaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Catuvīsatikappamhi, vikatānandanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekavandaniyo thero imā gāthāyo abhāsitthāti.</p>
<p class="centered">Ekavandaniyattherassāpadānaṃ dasamaṃ.</p>
<p class="centered">Ālambaṇadāyakavaggo tevīsatimo.</p>
<p class="bodytext">Tassuddānaṃ –</p>
<p class="gatha1">Ālambaṇañca <a name="T1.0326"></a> ajinaṃ, maṃsadārakkhadāyako;</p>
<p class="gatha2">Abyādhi aṅkolaṃ <span class="note">[vakulaṃ (syā.), bakuḷaṃ (ka.)]</span> soṇṇaṃ, miñjaāveḷavandanaṃ;</p>
<p class="gathalast">Pañcapaññāsa gāthāyo, gaṇitā atthadassibhi.</p>
<a name="kn10_24"></a>
<p class="chapter">24. Udakāsanavaggo</p>
<p class="subhead">1. Udakāsanadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Ārāmadvārā <a name="M1.0245"></a><a name="V1.0229"></a><a name="P1.0218"></a> nikkhamma, phalakaṃ santhariṃ ahaṃ;</p>
<p class="gathalast">Udakañca upaṭṭhāsiṃ, uttamatthassa pattiyā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, āsane codake phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ito pannarase kappe, abhisāmasamavhayo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā udakāsanadāyako thero imā gāthāyo abhāsitthāti.</p>
<p class="centered">Udakāsanadāyakattherassāpadānaṃ paṭhamaṃ.</p>
<p class="subhead">2. Bhājanapālakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Nagare <a name="T1.0327"></a> bandhumatiyā, kumbhakāro ahaṃ tadā;</p>
<p class="gathalast">Bhājanaṃ anupālesiṃ, bhikkhusaṅghassa tāvade.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Ekanavutito kappe, bhājanaṃ anupālayiṃ;</p>
<p class="gathalast">Duggatiṃ nābhijānāmi, bhājanassa idaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tepaññāse ito kappe, anantajālināmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bhājanapālako <span class="note">[bhājanadāyako (sī. syā.)]</span> thero imā gāthāyo abhāsitthāti.</p>
<p class="centered">Bhājanapālakattherassāpadānaṃ dutiyaṃ.</p>
<p class="subhead">3. Sālapupphiyattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Aruṇavatiyā <a name="M1.0246"></a><a name="V1.0230"></a> nagare, ahosiṃ pūpiko tadā;</p>
<p class="gathalast">Mama dvārena gacchantaṃ, sikhinaṃ addasaṃ jinaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Buddhassa pattaṃ paggayha, sālapupphaṃ adāsahaṃ;</p>
<p class="gathalast">Sammaggatassa buddhassa, vippasannena cetasā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekattiṃse <a name="T1.0328"></a><a name="P1.0219"></a> ito kappe, yaṃ pupphamabhidāsahaṃ <span class="note">[yaṃ khajjakamadāsahaṃ (sī.), yaṃ khajjamabhidāsahaṃ (ka.) sālapupphanāmakaṃ khajjakaṃ vā bhaveyya]</span>;</p>
<p class="gathalast">Duggatiṃ nābhijānāmi, sālapupphassidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Ito cuddasakappamhi, ahosiṃ amitañjalo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sālapupphiyo thero imā gāthāyo abhāsitthāti.</p>
<p class="centered">Sālapupphiyattherassāpadānaṃ tatiyaṃ.</p>
<p class="subhead">4. Kilañjadāyakattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Tivarāyaṃ pure ramme, naḷakāro ahaṃ tadā;</p>
<p class="gathalast">Siddhatthe lokapajjote, pasannā janatā tahiṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Pūjatthaṃ lokanāthassa, kilañjaṃ pariyesati;</p>
<p class="gathalast">Buddhapūjaṃ karontānaṃ, kilañjaṃ adadiṃ ahaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Catunnavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, kilañjassa idaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Sattasattatikappamhi, rājā āsiṃ jaladdharo <span class="note">[jutindharo (sī.)]</span>;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā <a name="T1.0329"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kilañjadāyako thero imā gāthāyo abhāsitthāti.</p>
<p class="centered">Kilañjadāyakattherassāpadānaṃ catutthaṃ.</p>
<p class="subhead">5. Vedikārakattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Vipassino <a name="M1.0247"></a><a name="V1.0231"></a> bhagavato, bodhiyā pādaputtame;</p>
<p class="gathalast">Pasannacitto sumano, kāresiṃ vedikaṃ ahaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ekanavutito kappe, kāresiṃ vedikaṃ ahaṃ;</p>
<p class="gathalast">Duggatiṃ nābhijānāmi, vedikāya idaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Ito <a name="P1.0220"></a> ekādase kappe, ahosiṃ sūriyassamo;</p>
<p class="gathalast">Sattarattanasampanno, cakkavattī mahabbalo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vedikārako thero imā gāthāyo abhāsitthāti.</p>
<p class="centered">Vedikārakattherassāpadānaṃ pañcamaṃ.</p>
<p class="subhead">6. Vaṇṇakārattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Nagare <a name="T1.0330"></a> aruṇavatiyā, vaṇṇakāro ahaṃ tadā;</p>
<p class="gathalast">Cetiye dussabhaṇḍāni, nānāvaṇṇaṃ rajesahaṃ <span class="note">[rajiṃ ahaṃ (ka.), rajemahaṃ (syā.)]</span>.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Ekattiṃse ito kappe, yaṃ vaṇṇaṃ rajayiṃ tadā;</p>
<p class="gathalast">Duggatiṃ nābhijānāmi, vaṇṇadānassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Ito tevīsatikappe, vaṇṇasama <span class="note">[candupama (sī.), candasama (syā.)]</span> sanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā vaṇṇakāro thero imā gāthāyo abhāsitthāti.</p>
<p class="centered">Vaṇṇakārattherassāpadānaṃ chaṭṭhaṃ.</p>
<p class="subhead">7. Piyālapupphiyattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Migaluddo <a name="M1.0248"></a> pure āsiṃ, araññe kānane ahaṃ;</p>
<p class="gathalast">Piyālaṃ pupphitaṃ disvā, gatamagge khipiṃ ahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekanavutito <a name="T1.0331"></a><a name="V1.0232"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā piyālapupphiyo thero imā gāthāyo abhāsitthāti.</p>
<p class="centered">Piyālapupphiyattherassāpadānaṃ sattamaṃ.</p>
<p class="subhead">8. Ambayāgadāyakattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Sake <a name="P1.0221"></a> sippe apatthaddho, agamaṃ kānanaṃ ahaṃ;</p>
<p class="gathalast">Sambuddhaṃ yantaṃ disvāna, ambayāgaṃ adāsahaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ambayāgassidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ambayāgadāyako thero imā gāthāyo abhāsitthāti.</p>
<p class="centered">Ambayāgadāyakattherassāpadānaṃ aṭṭhamaṃ.</p>
<p class="subhead">9. Jagatikārakattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Nibbute <a name="T1.0332"></a> lokanāthamhi, atthadassi naruttame;</p>
<p class="gathalast">Jagatī kāritā mayhaṃ, buddhassa thūpamuttame.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Aṭṭhārase kappasate, yaṃ kammamakariṃ tadā;</p>
<p class="gathalast">Duggatiṃ nābhijānāmi, jagatiyā idaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā <a name="M1.0249"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā jagatikārako thero imā gāthāyo abhāsitthāti.</p>
<p class="centered">Jagatikārakattherassāpadānaṃ navamaṃ.</p>
<p class="subhead">10. Vāsidāyakattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Kammārohaṃ <a name="V1.0233"></a> pure āsiṃ, tivarāyaṃ puruttame;</p>
<p class="gathalast">Ekā vāsi mayā dinnā, sayambhuṃ aparājitaṃ <span class="note">[sayambhumhiparājite (?)]</span>.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Catunnavutito kappe, yaṃ vāsimadadiṃ tadā;</p>
<p class="gathalast">Duggatiṃ nābhijānāmi, vāsidānassidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0333"></a> sudaṃ āyasmā vāsidāyako thero imā gāthāyo abhāsitthāti.</p>
<p class="centered">Vāsidāyakattherassāpadānaṃ dasamaṃ.</p>
<p class="centered">Udakāsanavaggo catuvīsatimo.</p>
<p class="bodytext">Tassuddānaṃ <a name="P1.0222"></a> –</p>
<p class="gatha1">Udakāsanabhājanaṃ, sālapupphī kilañjako;</p>
<p class="gatha2">Vedikā vaṇṇakāro ca, piyālaambayāgado;</p>
<p class="gathalast">Jagatī vāsidātā ca, gāthā tiṃsa ca aṭṭha ca.</p>
<a name="kn10_25"></a>
<p class="chapter">25. Tuvaradāyakavaggo</p>
<p class="subhead">1. Tuvaradāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Migaluddo <a name="T1.0334"></a><a name="M1.0250"></a><a name="V1.0234"></a> pure āsiṃ, araññe kānane ahaṃ;</p>
<p class="gathalast">Bharitvā tuvaramādāya <span class="note">[bharitvā turavamādāya (ka.), bhajjitaṃ tuvaramādāya (?) ettha tuvaranti muggakalāyasadisaṃ tuvaraṭṭhinti tadaṭṭhakathā; tuvaro dhaññabhedeti sakkatābhidhāne]</span>, saṅghassa adadiṃ ahaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, tuvarassa idaṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tuvaradāyako thero imā gāthāyo abhāsitthāti.</p>
<p class="centered">Tuvaradāyakattherassāpadānaṃ paṭhamaṃ.</p>
<p class="subhead">2. Nāgakesariyattheraapadānaṃ</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Dhanuṃ advejjhaṃ katvāna, vanamajjhogahiṃ ahaṃ;</p>
<p class="gathalast">Kesaraṃ ogataṃ <span class="note">[osaraṃ (syā.), osaṭaṃ (sī.)]</span> disvā, patapattaṃ samuṭṭhitaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Ubho hatthehi paggayha, sire katvāna añjaliṃ;</p>
<p class="gathalast">Buddhassa abhiropesiṃ, tissassa lokabandhuno.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Dvenavute ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tesattatimhi <a name="T1.0335"></a> kappamhi <span class="note">[sattasattatime kappe (syā.)]</span>, satta kesaranāmakā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nāgakesariyo thero imā gāthāyo abhāsitthāti.</p>
<p class="centered">Nāgakesariyattherassāpadānaṃ dutiyaṃ.</p>
<p class="subhead">3. Naḷinakesariyattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Jātassarassa <a name="M1.0251"></a><a name="V1.0235"></a><a name="P1.0223"></a> vemajjhe, vasāmi jalakukkuṭo;</p>
<p class="gathalast">Addasāhaṃ <span class="note">[athaddasaṃ (sī. syā.)]</span> devadevaṃ, gacchantaṃ anilañjase.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tuṇḍena kesariṃ <span class="note">[kesaraṃ (syā.)]</span> gayha, vippasannena cetasā;</p>
<p class="gathalast">Buddhassa abhiropesiṃ, tissassa lokabandhuno.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Dvenavute ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Tesattatimhi kappamhi, satta kesaranāmakā <span class="note">[satapattasanāmako (sī. syā.)]</span>;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0336"></a> sudaṃ āyasmā naḷinakesariyo thero imā gāthāyo abhāsitthāti.</p>
<p class="centered">Naḷinakesariyattherassāpadānaṃ tatiyaṃ.</p>
<p class="subhead">4. Viravapupphiyattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Khīṇāsavasahassehi, niyyāti lokanāyako;</p>
<p class="gathalast">Viravapupphamādāya <span class="note">[viravipupphaṃ paggayha (sī.)]</span>, buddhassa abhiropayiṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā viravapupphiyo thero imā gāthāyo abhāsitthāti.</p>
<p class="centered">Viravapupphiyattherassāpadānaṃ catutthaṃ.</p>
<p class="subhead">5. Kuṭidhūpakattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Siddhatthassa <a name="M1.0252"></a> bhagavato, ahosiṃ kuṭigopako;</p>
<p class="gathalast">Kālena kālaṃ dhūpesiṃ, pasanno sehi pāṇibhi.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Catunnavutito <a name="V1.0236"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, dhūpadānassidaṃ <span class="note">[buddhapūjāyidaṃ (sī.)]</span> phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="T1.0337"></a><a name="P1.0224"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kuṭidhūpako thero imā gāthāyo abhāsitthāti.</p>
<p class="centered">Kuṭidhūpakattherassāpadānaṃ pañcamaṃ.</p>
<p class="subhead">6. Pattadāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paramena damathena, siddhatthassa mahesino;</p>
<p class="gathalast">Pattadānaṃ mayā dinnaṃ, ujubhūtassa tādino.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, pattadānassidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pattadāyako thero imā gāthāyo abhāsitthāti.</p>
<p class="centered">Pattadāyakattherassāpadānaṃ chaṭṭhaṃ.</p>
<p class="subhead">7. Dhātupūjakattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Nibbute lokanāthamhi, siddhatthamhi naruttame;</p>
<p class="gathalast">Ekā dhātu mayā laddhā, dvipadindassa tādino.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Tāhaṃ <a name="T1.0338"></a> dhātuṃ gahetvāna, buddhassādiccabandhuno;</p>
<p class="gathalast">Pañcavasse paricariṃ, tiṭṭhantaṃva naruttamaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Catunnavutito <a name="M1.0253"></a> kappe, yaṃ dhātuṃ pūjayiṃ tadā;</p>
<p class="gathalast">Duggatiṃ nābhijānāmi, dhātupaṭṭhahane phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhātupūjako thero imā gāthāyo abhāsitthāti.</p>
<p class="centered">Dhātupūjakattherassāpadānaṃ sattamaṃ.</p>
<p class="subhead">8. Sattalipupphapūjakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Satta <a name="V1.0237"></a> sattalipupphāni, sīse katvānahaṃ tadā;</p>
<p class="gathalast">Buddhassa abhiropesiṃ, vessabhumhi naruttame <span class="note">[vibhattivipallāso cintetabbo]</span>.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekattiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā <a name="P1.0225"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sattalipupphapūjako thero imā gāthāyo abhāsitthāti.</p>
<p class="centered">Sattalipupphapūjakattherassāpadānaṃ aṭṭhamaṃ.</p>
<p class="subhead">9. Bimbijāliyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Padumuttaro <a name="T1.0339"></a> nāma jino, sayambhū aggapuggalo;</p>
<p class="gathalast">Catusaccaṃ pakāseti, dīpeti amataṃ padaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Bimbijālakapupphāni <span class="note">[bimbajālakapupphāni (ka.)]</span>, puthu katvānahaṃ tadā;</p>
<p class="gathalast">Buddhassa abhiropesiṃ, dvipadindassa tādino.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Aṭṭhasaṭṭhimhito kappe, caturo kiñjakesarā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā <a name="M1.0254"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bimbijāliyo thero imā gāthāyo abhāsitthāti.</p>
<p class="centered">Bimbijāliyattherassāpadānaṃ navamaṃ.</p>
<p class="subhead">10. Uddālakadāyakattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Kakudho nāma nāmena, sayambhū aparājito;</p>
<p class="gathalast">Pavanā nikkhamitvāna, anuppatto mahānadiṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Uddālakaṃ <a name="V1.0238"></a> gahetvāna, sayambhussa adāsahaṃ;</p>
<p class="gathalast">Saṃyatassujubhūtassa, pasannamānaso ahaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ekattiṃse <a name="T1.0340"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā uddālakadāyako thero imā gāthāyo abhāsitthāti.</p>
<p class="centered">Uddālakadāyakattherassāpadānaṃ dasamaṃ.</p>
<p class="centered">Tuvaradāyakavaggo pañcavīsatimo.</p>
<p class="bodytext">Tassuddānaṃ <a name="P1.0226"></a> –</p>
<p class="gatha1">Tuvaranāganaḷinā, viravī kuṭidhūpako;</p>
<p class="gatha2">Patto dhātusattaliyo, bimbi uddālakena ca;</p>
<p class="gathalast">Sattatiṃsati gāthāyo, gaṇitāyo vibhāvibhi.</p>
<a name="kn10_26"></a>
<p class="chapter">26. Thomakavaggo</p>
<p class="subhead">1. Thomakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Devaloke <a name="T1.0341"></a><a name="M1.0255"></a><a name="V1.0239"></a> ṭhito santo, vipassissa mahesino;</p>
<p class="gathalast">Dhammaṃ suṇitvā mudito, imaṃ vācaṃ abhāsahaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘‘Namo te purisājañña, namo te purisuttama;</p>
<p class="gathalast">Bahujjanaṃ <span class="note">[bahuṃ janaṃ (sī.)]</span> tārayasi, desento amataṃ padaṃ’.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekanavutito kappe, yaṃ vācamabhaṇiṃ tadā;</p>
<p class="gathalast">Duggatiṃ nābhijānāmi, thomanāya idaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā thomako thero imā gāthāyo abhāsitthāti.</p>
<p class="centered">Thomakattherassāpadānaṃ paṭhamaṃ.</p>
<p class="subhead">2. Ekāsanadāyakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Vijahitvā devavaṇṇaṃ, sabhariyo idhāgamiṃ;</p>
<p class="gathalast">Adhikāraṃ kattukāmo, buddhaseṭṭhassa sāsane.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Devalo nāma nāmena, padumuttarasāvako;</p>
<p class="gathalast">Tassa bhikkhā mayā dinnā, vippasannena cetasā.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Satasahassito <a name="T1.0342"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, piṇḍapātassidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekāsanadāyako thero imā gāthāyo abhāsitthāti.</p>
<p class="centered">Ekāsanadāyakattherassāpadānaṃ dutiyaṃ.</p>
<p class="subhead">3. Citakapūjakattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ānando <a name="M1.0256"></a><a name="V1.0240"></a><a name="P1.0227"></a> nāma sambuddho, sayambhū aparājito;</p>
<p class="gathalast">Araññe parinibbāyi, amanussamhi kānane.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Devalokā idhāgantvā, citaṃ katvānahaṃ tadā;</p>
<p class="gathalast">Sarīraṃ tattha jhāpesiṃ, sakkārañca akāsahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā citakapūjako thero imā gāthāyo abhāsitthāti.</p>
<p class="centered">Citakapūjakattherassāpadānaṃ tatiyaṃ.</p>
<p class="subhead">4. Ticampakapupphiyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Himavantassāvidūre<a name="T1.0343"></a>, vikato <span class="note">[vikano (sī. syā.)]</span> nāma pabbato;</p>
<p class="gathalast">Tassa vemajjhe vasati, samaṇo bhāvitindriyo.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Disvāna tassopasamaṃ, vippasannena cetasā;</p>
<p class="gathalast">Tīṇi campakapupphāni, gahetvāna samokiriṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ticampakapupphiyo thero imā gāthāyo abhāsitthāti.</p>
<p class="centered">Ticampakapupphiyattherassāpadānaṃ catutthaṃ.</p>
<p class="subhead">5. Sattapāṭaliyattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Kaṇikāraṃva jotantaṃ, nisinnaṃ pabbatantare;</p>
<p class="gathalast">Satta pāṭalipupphāni, buddhassa abhiropayiṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Catunnavutito <a name="M1.0257"></a><a name="V1.0241"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="T1.0344"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sattapāṭaliyo thero imā gāthāyo abhāsitthāti.</p>
<p class="centered">Sattapāṭaliyattherassāpadānaṃ pañcamaṃ.</p>
<p class="subhead">6. Upāhanadāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ahosiṃ <a name="P1.0228"></a> candano nāma, sambuddhassatrajo tadā;</p>
<p class="gathalast">Ekopāhano mayā dinno, bodhiṃ sampajja me tuvaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Ekanavutito kappe, yaṃ pānadhiṃ <span class="note">[yamupāhanaṃ (sī.), yaṃ pāduṃ (syā.)]</span> dadiṃ tadā;</p>
<p class="gathalast">Duggatiṃ nābhijānāmi, upāhanassidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upāhanadāyako thero imā gāthāyo abhāsitthāti.</p>
<p class="centered">Upāhanadāyakattherassāpadānaṃ chaṭṭhaṃ.</p>
<p class="subhead">7. Mañjaripūjakattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Mañjarikaṃ karitvāna, rathiyaṃ paṭipajjahaṃ;</p>
<p class="gathalast">Addasaṃ samaṇānaggaṃ, bhikkhusaṅghapurakkhataṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Pasannacitto <a name="T1.0345"></a> sumano, paramāya ca pītiyā;</p>
<p class="gathalast">Ubho hatthehi paggayha, buddhassa abhiropayiṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Dvenavute ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Ito <a name="M1.0258"></a> tesattatikappe, eko āsiṃ mahīpati;</p>
<p class="gathalast">Jotiyo nāma nāmena, cakkavattī mahabbalo.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mañjaripūjako thero imā gāthāyo abhāsitthāti.</p>
<p class="centered">Mañjaripūjakattherassāpadānaṃ sattamaṃ.</p>
<p class="subhead">8. Paṇṇadāyakattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Pabbate <a name="V1.0242"></a> himavantamhi, vākacīradharo ahaṃ;</p>
<p class="gathalast">Aloṇapaṇṇabhakkhomhi, niyamesu ca saṃvuto.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Pātarāse anuppatte, siddhattho upagacchi maṃ;</p>
<p class="gathalast">Tāhaṃ buddhassa pādāsiṃ, pasanno sehi pāṇibhi.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Catunnavutito <a name="P1.0229"></a> kappe, yaṃ paṇṇamadadiṃ tadā;</p>
<p class="gathalast">Duggatiṃ nābhijānāmi, paṇṇadānassidaṃ phalaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Sattavīsatikappamhi<a name="T1.0346"></a>, rājā āsiṃ sadatthiyo <span class="note">[yadatthiyo (sī. syā.)]</span>;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paṇṇadāyako thero imā gāthāyo abhāsitthāti.</p>
<p class="centered">Paṇṇadāyakattherassāpadānaṃ aṭṭhamaṃ.</p>
<p class="subhead">9. Kuṭidāyakattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Vipinacārī sambuddho, rukkhamūle vasī tadā;</p>
<p class="gathalast">Paṇṇasālaṃ karitvāna, adāsiṃ aparājite.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Ekanavutito kappe, yaṃ paṇṇakuṭikaṃ adaṃ;</p>
<p class="gathalast">Duggatiṃ nābhijānāmi, kuṭidānassidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Aṭṭhavīse <a name="M1.0259"></a> <span class="note">[aṭṭhatiṃse (syā.)]</span> ito kappe, soḷasāsiṃsu rājāno;</p>
<p class="gathalast">Sabbattha abhivassīti, vuccare cakkavattino.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kuṭidāyako thero imā gāthāyo abhāsitthāti.</p>
<p class="centered">Kuṭidāyakattherassāpadānaṃ navamaṃ.</p>
<p class="subhead">10. Aggapupphiyattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Suvaṇṇavaṇṇaṃ <a name="T1.0347"></a><a name="V1.0243"></a> sambuddhaṃ, nisinnaṃ pabbatantare;</p>
<p class="gathalast">Obhāsayantaṃ raṃsena <span class="note">[raṃsiyā (syā.)]</span>, sikhinaṃ sikhinaṃ yathā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Aggajaṃ pupphamādāya, upāgacchiṃ naruttamaṃ;</p>
<p class="gathalast">Pasannacitto sumano, buddhassa abhiropayiṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ekattiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Pañcavīsatikappamhi, ahosi amitogato <span class="note">[amitavhayo (sī.)]</span>;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā <a name="P1.0230"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aggapupphiyo thero imā gāthāyo abhāsitthāti.</p>
<p class="centered">Aggapupphiyattherassāpadānaṃ dasamaṃ.</p>
<p class="centered">Thomakavaggo chabbīsatimo.</p>
<p class="bodytext">Tassuddānaṃ –</p>
<p class="gatha1">Thomakekāsanacitakaṃ, campako sattapāṭali;</p>
<p class="gatha2">Pānadhi <a name="T1.0348"></a> <span class="note">[pāhano (sī.), pādu (syā.)]</span> mañjarī paṇṇaṃ, kuṭido aggapupphiyo;</p>
<p class="gathalast">Gāthāyo gaṇitā cettha, ekatālīsameva cāti.</p>
<a name="kn10_27"></a>
<p class="chapter">27. Padumukkhipavaggo</p>
<p class="subhead">1. Ākāsukkhipiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Suvaṇṇavaṇṇaṃ <a name="M1.0260"></a><a name="V1.0244"></a> siddhatthaṃ, gacchantaṃ antarāpaṇe;</p>
<p class="gathalast">Jalajagge duve gayha, upāgacchiṃ narāsabhaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ekañca pupphaṃ pādesu, buddhaseṭṭhassa nikkhipiṃ;</p>
<p class="gathalast">Ekañca pupphaṃ paggayha, ākāse ukkhipiṃ ahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, pupphadānassidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ito chattiṃsakappamhi, eko āsiṃ mahīpati;</p>
<p class="gathalast">Antalikkhakaro nāma, cakkavattī mahabbalo.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ākāsukkhipiyo thero imā gāthāyo abhāsitthāti.</p>
<p class="centered">Ākāsukkhipiyattherassāpadānaṃ paṭhamaṃ.</p>
<p class="subhead">2. Telamakkhiyattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Siddhatthamhi <a name="T1.0349"></a> bhagavati, nibbutamhi narāsabhe;</p>
<p class="gathalast">Bodhiyā vedikāyāhaṃ, telaṃ makkhesi tāvade.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Catunnavutito <a name="P1.0231"></a> kappe, yaṃ telaṃ makkhayiṃ tadā;</p>
<p class="gathalast">Duggatiṃ nābhijānāmi, makkhanāya idaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Catuvīse ito kappe, succhavi nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā <a name="V1.0245"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā telamakkhiyo thero imā gāthāyo abhāsitthāti.</p>
<p class="centered">Telamakkhiyattherassāpadānaṃ dutiyaṃ.</p>
<p class="subhead">3. Aḍḍhacandiyattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tissassa <a name="M1.0261"></a> kho bhagavato, bodhiyā pādaputtame;</p>
<p class="gathalast">Aḍḍhacandaṃ mayā dinnaṃ, dharaṇīruhapādape.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Dvenavute ito kappe, yaṃ canda <span class="note">[yaṃ puppha (ka.)]</span> mabhiropayiṃ;</p>
<p class="gathalast">Duggatiṃ nābhijānāmi, bodhipūjāyidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Pañcavīse <a name="T1.0350"></a> ito kappe, devalo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aḍḍhacandiyo thero imā gāthāyo abhāsitthāti.</p>
<p class="centered">Aḍḍhacandiyattherassāpadānaṃ tatiyaṃ.</p>
<p class="subhead">4. Padīpadāyakattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Devabhūto ahaṃ santo, oruyha pathaviṃ tadā;</p>
<p class="gathalast">Padīpe pañca pādāsiṃ, pasanno sehi pāṇibhi.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Catunnavutito kappe, yaṃ padīpamadaṃ tadā;</p>
<p class="gathalast">Duggatiṃ nābhijānāmi, dīpadānassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Pañcapaññāsake kappe, eko āsiṃ mahīpati;</p>
<p class="gathalast">Samantacakkhunāmena, cakkavattī mahabbalo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padīpadāyako <span class="note">[apaṇṇadīpiyo (sī. ka.)]</span> thero imā gāthāyo abhāsitthāti.</p>
<p class="centered">Padīpadāyakattherassāpadānaṃ catutthaṃ.</p>
<p class="subhead">5. Biḷālidāyakattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Himavantassāvidūre<a name="T1.0351"></a><a name="V1.0246"></a><a name="P1.0232"></a>, romaso nāma pabbato;</p>
<p class="gathalast">Tamhi pabbatapādamhi, samaṇo bhāvitindriyo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Biḷāliyo <a name="M1.0262"></a> gahetvāna, samaṇassa adāsahaṃ;</p>
<p class="gathalast">Anumodi mahāvīro, sayambhū aparājito.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Biḷālī te mama dinnā, vippasannena cetasā;</p>
<p class="gathalast">Bhave nibbattamānamhi, phalaṃ nibbattataṃ tava.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Catunnavutito kappe, yaṃ biḷālimadāsahaṃ;</p>
<p class="gathalast">Duggatiṃ nābhijānāmi, biḷāliyā idaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā biḷālidāyako thero imā gāthāyo abhāsitthāti.</p>
<p class="centered">Biḷālidāyakattherassāpadānaṃ pañcamaṃ.</p>
<p class="subhead">6. Macchadāyakattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Candabhāgānadītīre, ukkuso āsahaṃ tadā;</p>
<p class="gathalast">Mahantaṃ macchaṃ paggayha, siddhatthamunino adaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Catunnavutito <a name="T1.0352"></a> kappe, yaṃ macchamadadiṃ tadā;</p>
<p class="gathalast">Duggatiṃ nābhijānāmi, macchadānassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā macchadāyako thero imā gāthāyo abhāsitthāti.</p>
<p class="centered">Macchadāyakattherassāpadānaṃ chaṭṭhaṃ.</p>
<p class="subhead">7. Javahaṃsakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Candabhāgānadītīre, āsiṃ vanacaro tadā;</p>
<p class="gathalast">Siddhatthaṃ addasaṃ buddhaṃ, gacchantaṃ anilañjase.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Añjaliṃ <a name="V1.0247"></a> paggahetvāna, ullokento mahāmuniṃ;</p>
<p class="gathalast">Sakaṃ cittaṃ pasādetvā, avandiṃ nāyakaṃ ahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Catunnavutito <a name="M1.0263"></a><a name="P1.0233"></a> kappe, yamavandiṃ narāsabhaṃ;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā javahaṃsako thero imā gāthāyo abhāsitthāti.</p>
<p class="centered">Javahaṃsakattherassāpadānaṃ sattamaṃ.</p>
<p class="subhead">8. Saḷalapupphiyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Candabhāgānadītīre<a name="T1.0353"></a>, ahosiṃ kinnaro tadā;</p>
<p class="gathalast">Vipassiṃ addasaṃ buddhaṃ, raṃsijālasamākulaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Pasannacitto sumano, paramāya ca pītiyā;</p>
<p class="gathalast">Paggayha saḷalaṃ pupphaṃ, vipassiṃ okiriṃ ahaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saḷalapupphiyo thero imā gāthāyo abhāsitthāti.</p>
<p class="centered">Saḷalapupphiyattherassāpadānaṃ aṭṭhamaṃ.</p>
<p class="subhead">9. Upāgatāsayattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Himavantassa vemajjhe, saro āsi sunimmito;</p>
<p class="gathalast">Tatthāhaṃ rakkhaso āsiṃ, heṭhasīlo bhayānako.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Anukampako kāruṇiko, vipassī lokanāyako;</p>
<p class="gathalast">Mamuddharitukāmo so, āgacchi mama santikaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Upāgataṃ <a name="T1.0354"></a> mahāvīraṃ, devadevaṃ narāsabhaṃ;</p>
<p class="gathalast">Āsayā abhinikkhamma, avandiṃ satthuno ahaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Ekanavutito <a name="M1.0264"></a><a name="V1.0248"></a> kappe, yaṃ vandiṃ purisuttamaṃ;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upāgatāsayo <span class="note">[upāgatahāsaniyo (syā.), upāgatāhāsaniyo (ka.)]</span> thero imā gāthāyo abhāsitthāti.</p>
<p class="centered">Upāgatāsayattherassāpadānaṃ navamaṃ.</p>
<p class="subhead">10. Taraṇiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Suvaṇṇavaṇṇo <a name="P1.0234"></a> sambuddho, vipassī dakkhiṇāraho;</p>
<p class="gathalast">Nadītīre ṭhito satthā, bhikkhusaṅghapurakkhato.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Nāvā na vijjate tattha, santāraṇī mahaṇṇave;</p>
<p class="gathalast">Nadiyā abhinikkhamma, tāresiṃ lokanāyakaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Ekanavutito kappe, yaṃ tāresiṃ naruttamaṃ;</p>
<p class="gathalast">Duggatiṃ nābhijānāmi, taraṇāya idaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0355"></a> sudaṃ āyasmā taraṇiyo thero imā gāthāyo abhāsitthāti.</p>
<p class="centered">Taraṇiyattherassāpadānaṃ dasamaṃ.</p>
<p class="centered">Padumukkhipavaggo sattavīsatimo.</p>
<p class="bodytext">Tassuddānaṃ –</p>
<p class="gatha1">Ukkhipī telacandī ca, dīpado ca biḷālido;</p>
<p class="gatha2">Maccho javo saḷalado, rakkhaso taraṇo dasa;</p>
<p class="gathalast">Gāthāyo cettha saṅkhātā, tālīsaṃ cekameva cāti.</p>
<a name="kn10_28"></a>
<p class="chapter">28. Suvaṇṇabibbohanavaggo</p>
<p class="subhead">1. Suvaṇṇabibbohaniyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Ekāsanaṃ <a name="T1.0356"></a><a name="M1.0265"></a><a name="V1.0249"></a> ahamadaṃ, pasanno sehi pāṇibhi;</p>
<p class="gathalast">Bibbohanañca <span class="note">[bimbohanañca (sī. pī.)]</span> pādāsiṃ, uttamatthassa pattiyā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ekanavutito kappe, bibbohanamadāsahaṃ;</p>
<p class="gathalast">Duggatiṃ nābhijānāmi, bibbohanassidaṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ito tesaṭṭhime kappe, asamo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā suvaṇṇabibbohaniyo thero imā gāthāyo abhāsitthāti.</p>
<p class="centered">Suvaṇṇabibbohaniyattherassāpadānaṃ paṭhamaṃ.</p>
<p class="subhead">2. Tilamuṭṭhidāyakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Mama <a name="P1.0235"></a> saṅkappamaññāya, satthā lokagganāyako;</p>
<p class="gathalast">Manomayena kāyena, iddhiyā upasaṅkami.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Satthāraṃ upasaṅkantaṃ, vanditvā purisuttamaṃ;</p>
<p class="gathalast">Pasannacitto sumano, tilamuṭṭhimadāsahaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ekanavutito <a name="T1.0357"></a> kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, tilamuṭṭhiyidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ito soḷasakappamhi, tantiso <span class="note">[khantiyo (syā.)]</span> nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā <a name="V1.0250"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tilamuṭṭhidāyako thero imā gāthāyo abhāsitthāti.</p>
<p class="centered">Tilamuṭṭhidāyakattherassāpadānaṃ dutiyaṃ.</p>
<p class="subhead">3. Caṅkoṭakiyattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Mahāsamuddaṃ <a name="M1.0266"></a> nissāya, vasatī pabbatantare;</p>
<p class="gathalast">Paccuggantvāna katvāna <span class="note">[paccuggantvāna’kāsahaṃ (aṭṭha.), paccuggamanaṃ katvāna (?)]</span>, caṅkoṭaka <span class="note">[caṅgoṭaka (sī.)]</span> madāsahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Siddhatthassa mahesino, sabbasattānukampino <span class="note">[sayambhussānukampino (syā.)]</span>;</p>
<p class="gathalast">Pupphacaṅkoṭakaṃ datvā, kappaṃ saggamhi modahaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Catunnavutito kappe, caṅkoṭakamadaṃ tadā;</p>
<p class="gathalast">Duggatiṃ nābhijānāmi, caṅkoṭakassidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0358"></a> sudaṃ āyasmā caṅkoṭakiyo thero imā gāthāyo abhāsitthāti.</p>
<p class="centered">Caṅkoṭakiyattherassāpadānaṃ tatiyaṃ.</p>
<p class="subhead">4. Abbhañjanadāyakattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Koṇḍaññassa <a name="P1.0236"></a> bhagavato, vītarāgassa tādino;</p>
<p class="gathalast">Ākāsasamacittassa <span class="note">[akakkasacittassātha (aṭṭha.)]</span>, nippapañcassa jhāyino.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Sabbamohātivattassa, sabbalokahitesino;</p>
<p class="gathalast">Abbhañjanaṃ mayā dinnaṃ, dvipadindassa tādino.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Aparimeyye ito kappe, abbhañjanamadaṃ tadā <span class="note">[ambhañjanamadāsahaṃ (syā.)]</span>;</p>
<p class="gathalast">Duggatiṃ nābhijānāmi, abbhañjanassidaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ito pannarase kappe, cirappo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā abbhañjanadāyako thero imā gāthāyo abhāsitthāti.</p>
<p class="centered">Abbhañjanadāyakattherassāpadānaṃ catutthaṃ.</p>
<p class="subhead">5. Ekañjalikattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Udumbare <a name="T1.0359"></a><a name="M1.0267"></a><a name="V1.0251"></a> vasantassa, niyate paṇṇasanthare;</p>
<p class="gathalast">Vutthokāso mayā dinno, samaṇassa mahesino.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tissassa dvipadindassa, lokanāthassa tādino;</p>
<p class="gathalast">Añjaliṃ paggahetvāna, santhariṃ pupphasantharaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Dvenavute ito kappe, yaṃ kariṃ pupphasantharaṃ;</p>
<p class="gathalast">Duggatiṃ nābhijānāmi, santharassa idaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ito cuddasakappamhi, ahosiṃ manujādhipo;</p>
<p class="gathalast">Ekaañjaliko nāma, cakkavattī mahabbalo.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekañjaliko thero imā gāthāyo abhāsitthāti.</p>
<p class="centered">Ekañjalikattherassāpadānaṃ pañcamaṃ.</p>
<p class="subhead">6. Potthakadāyakattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Satthāraṃ <a name="P1.0237"></a> dhammamārabbha, saṅghañcāpi mahesinaṃ;</p>
<p class="gathalast">Potthadānaṃ mayā dinnaṃ, dakkhiṇeyye anuttare.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Ekanavutito <a name="T1.0360"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, potthadānassidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā potthakadāyako thero imā gāthāyo abhāsitthāti.</p>
<p class="centered">Potthakadāyakattherassāpadānaṃ chaṭṭhaṃ.</p>
<p class="subhead">7. Citakapūjakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Candabhāgānadītīre, anusotaṃ vajāmahaṃ;</p>
<p class="gathalast">Satta māluvapupphāni, citamāropayiṃ ahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Catunnavutito <a name="M1.0268"></a><a name="V1.0252"></a> kappe, citakaṃ yamapūjayiṃ;</p>
<p class="gathalast">Duggatiṃ nābhijānāmi, citapūjāyidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Sattasaṭṭhimhito kappe, paṭijaggasanāmakā;</p>
<p class="gathalast">Sattaratanasampannā, sattāsuṃ cakkavattino <span class="note">[paṭijaggasanāmako; sattaratanasampanno, cakkavattī mahabbalo (syā.)]</span>.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā citakapūjako thero imā gāthāyo abhāsitthāti.</p>
<p class="centered">Citakapūjakattherassāpadānaṃ sattamaṃ.</p>
<p class="subhead">8. Āluvadāyakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Pabbate <a name="T1.0361"></a> himavantamhi, mahāsindhu sudassanā;</p>
<p class="gathalast">Tatthaddasaṃ vītarāgaṃ, suppabhāsaṃ sudassanaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paramopasame yuttaṃ, disvā vimhitamānaso;</p>
<p class="gathalast">Āluvaṃ tassa pādāsiṃ, pasanno sehi pāṇibhi.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekattiṃse ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, āluvassa idaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="V1.0253"></a> sudaṃ āyasmā āluvadāyako thero imā gāthāyo abhāsitthāti.</p>
<p class="centered">Āluvadāyakattherassāpadānaṃ aṭṭhamaṃ.</p>
<p class="subhead">9. Ekapuṇḍarīkattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Romaso <a name="P1.0238"></a> nāma nāmena, sayambhū subbato <span class="note">[sappabho (syā.)]</span> tadā;</p>
<p class="gathalast">Puṇḍarīkaṃ mayā dinnaṃ, vippasannena cetasā.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Catunnavutito kappe, puṇḍarīkamadaṃ tadā;</p>
<p class="gathalast">Duggatiṃ nābhijānāmi, puṇḍarīkassidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā <a name="T1.0362"></a><a name="M1.0269"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekapuṇḍarīko thero imā gāthāyo abhāsitthāti.</p>
<p class="centered">Ekapuṇḍarīkattherassāpadānaṃ navamaṃ.</p>
<p class="subhead">10. Taraṇīyattheraapadānaṃ</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Mahāpathamhi visame, setu kārāpito mayā;</p>
<p class="gathalast">Taraṇatthāya lokassa, pasanno sehi pāṇibhi.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ekanavutito kappe, yo setu kārito mayā;</p>
<p class="gathalast">Duggatiṃ nābhijānāmi, setudānassidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Pañcapaññāsito kappe, eko āsiṃ samogadho;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā taraṇīyo thero imā gāthāyo abhāsitthāti.</p>
<p class="centered">Taraṇīyattherassāpadānaṃ dasamaṃ.</p>
<p class="centered">Suvaṇṇabibbohanavaggo aṭṭhavīsatimo.</p>
<p class="bodytext">Tassuddānaṃ –</p>
<p class="gatha1">Suvaṇṇaṃ <a name="T1.0363"></a> tilamuṭṭhi ca, caṅkoṭabbhañjanañjalī;</p>
<p class="gatha2">Potthako citamāluvā, ekapuṇḍarī setunā;</p>
<p class="gathalast">Dvecattālīsa gāthāyo, gaṇitāyo vibhāvibhīti.</p>
<p class="centered">Ekādasamaṃ bhāṇavāraṃ.</p>
<a name="kn10_29"></a>
<p class="chapter">29. Paṇṇadāyakavaggo</p>
<p class="subhead">1. Paṇṇadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Paṇṇasāle <a name="M1.0270"></a><a name="V1.0254"></a><a name="P1.0239"></a> nisinnomhi, paṇṇabhojanabhojano;</p>
<p class="gathalast">Upaviṭṭhañca maṃ santaṃ, upāgacchi mahāisi <span class="note">[mahāmuni (sī.)]</span>.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Siddhattho lokapajjoto, sabbalokatikicchako;</p>
<p class="gathalast">Tassa paṇṇaṃ mayā dinnaṃ, nisinnaṃ <span class="note">[nisinnassa (syā. aṭṭha.)]</span> paṇṇasanthare.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Catunnavutito kappe, yaṃ paṇṇamadadiṃ tadā;</p>
<p class="gathalast">Duggatiṃ nābhijānāmi, paṇṇadānassidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paṇṇadāyako thero imā gāthāyo abhāsitthāti.</p>
<p class="centered">Paṇṇadāyakattherassāpadānaṃ paṭhamaṃ.</p>
<p class="subhead">2. Phaladāyakattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Sinerusamasantoso<a name="T1.0364"></a>, dharaṇīsama <span class="note">[dharaṇīdhara (sī. syā.)]</span> sādiso;</p>
<p class="gathalast">Vuṭṭhahitvā samādhimhā, bhikkhāya mamupaṭṭhito.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Harītakaṃ <span class="note">[harītakiṃ (syā.)]</span> āmalakaṃ, ambajambuvibhītakaṃ;</p>
<p class="gathalast">Kolaṃ bhallātakaṃ billaṃ, phārusakaphalāni ca.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Siddhatthassa mahesissa, sabbalokānukampino;</p>
<p class="gathalast">Tañca sabbaṃ mayā dinnaṃ, vippasannena cetasā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Catunnavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sattapaññāsito <a name="V1.0255"></a> kappe, ekajjho nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā <a name="M1.0271"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phaladāyako thero imā gāthāyo abhāsitthāti.</p>
<p class="centered">Phaladāyakattherassāpadānaṃ dutiyaṃ.</p>
<p class="subhead">3. Paccuggamaniyattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Sīhaṃ <a name="P1.0240"></a> yathā vanacaraṃ, nisabhājāniyaṃ yathā;</p>
<p class="gathalast">Kakudhaṃ vilasantaṃva, āgacchantaṃ narāsabhaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Siddhatthaṃ <a name="T1.0365"></a> lokapajjotaṃ, sabbalokatikicchakaṃ;</p>
<p class="gathalast">Akāsiṃ paccuggamanaṃ, vippasannena cetasā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Catunnavutito kappe, paccuggacchiṃ narāsabhaṃ;</p>
<p class="gathalast">Duggatiṃ nābhijānāmi, paccuggamane idaṃ phalaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Sattatiṃse <span class="note">[sattavīse (sī. syā.)]</span> ito kappe, eko āsiṃ janādhipo;</p>
<p class="gathalast">Saparivāroti nāmena, cakkavattī mahabbalo.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paccuggamaniyo thero imā gāthāyo abhāsitthāti.</p>
<p class="centered">Paccuggamaniyattherassāpadānaṃ tatiyaṃ.</p>
<p class="subhead">4. Ekapupphiyattheraapadānaṃ</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Dakkhiṇamhi duvāramhi, pisāco āsahaṃ tadā;</p>
<p class="gathalast">Addasaṃ virajaṃ buddhaṃ, pītaraṃsiṃva bhāṇumaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Vipassissa naraggassa, sabbalokahitesino;</p>
<p class="gathalast">Ekapupphaṃ mayā dinnaṃ, dvipadindassa tādino.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekanavutito kappe, yaṃ pupphamadadiṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="T1.0366"></a><a name="M1.0272"></a><a name="V1.0256"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekapupphiyo thero imā gāthāyo abhāsitthāti.</p>
<p class="centered">Ekapupphiyattherassāpadānaṃ catutthaṃ.</p>
<p class="subhead">5. Maghavapupphiyattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Nammadānadiyā tīre, sayambhū aparājito;</p>
<p class="gathalast">Samādhiṃ so samāpanno, vippasanno anāvilo.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Disvā pasannasumano, sambuddhaṃ aparājitaṃ;</p>
<p class="gathalast">Tāhaṃ maghavapupphena, sayambhuṃ pūjayiṃ tadā.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito <a name="P1.0241"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā maghavapupphiyo thero imā gāthāyo abhāsitthāti.</p>
<p class="centered">Maghavapupphiyattherassāpadānaṃ pañcamaṃ.</p>
<p class="subhead">6. Upaṭṭhākadāyakattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Rathiyaṃ <a name="T1.0367"></a> paṭipajjantaṃ, āhutīnaṃ paṭiggahaṃ;</p>
<p class="gathalast">Dvipadindaṃ mahānāgaṃ, lokajeṭṭhaṃ narāsabhaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Pakkosāpiya tassāhaṃ, sabbalokahitesino;</p>
<p class="gathalast">Upaṭṭhāko mayā dinno, siddhatthassa mahesino.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭiggahetvā <span class="note">[paṭiggahesi (ka.)]</span> sambuddho, niyyādesi mahāmuni <span class="note">[mahāisi (ka.)]</span>;</p>
<p class="gathalast">Uṭṭhāya āsanā tamhā, pakkāmi pācināmukho.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Catunnavutito <a name="M1.0273"></a> kappe, upaṭṭhākamadaṃ tadā;</p>
<p class="gathalast">Duggatiṃ nābhijānāmi, upaṭṭhānassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Sattapaññāsito kappe, balasenasanāmako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā <a name="V1.0257"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upaṭṭhākadāyako thero imā gāthāyo abhāsitthāti.</p>
<p class="centered">Upaṭṭhākadāyakattherassāpadānaṃ chaṭṭhaṃ.</p>
<p class="subhead">7. Apadāniyattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Apadānaṃ sugatānaṃ, kittayiṃhaṃ mahesinaṃ;</p>
<p class="gathalast">Pāde ca sirasā vandiṃ, pasanno sehi pāṇibhi.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Dvenavute <a name="T1.0368"></a> ito kappe, apadānaṃ pakittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā apadāniyo thero imā gāthāyo abhāsitthāti.</p>
<p class="centered">Apadāniyattherassāpadānaṃ sattamaṃ.</p>
<p class="subhead">8. Sattāhapabbajitattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Vipassissa <a name="P1.0242"></a> bhagavato, saṅgho sakkatamānito;</p>
<p class="gathalast">Byasanaṃ me anuppattaṃ, ñātibhedo pure ahu.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Pabbajjaṃ upagantvāna, byasanupasamāyahaṃ;</p>
<p class="gathalast">Sattāhābhirato tattha, satthusāsanakamyatā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Ekanavutito kappe, yamahaṃ pabbajiṃ tadā;</p>
<p class="gathalast">Duggatiṃ nābhijānāmi, pabbajjāya idaṃ phalaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Sattasaṭṭhimhito <a name="M1.0274"></a> kappe, satta āsuṃ mahīpatī;</p>
<p class="gathalast">Sunikkhamāti ñāyanti, cakkavattī mahabbalā.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0369"></a> sudaṃ āyasmā sattāhapabbajito thero imā gāthāyo abhāsitthāti.</p>
<p class="centered">Sattāhapabbajitattherassāpadānaṃ aṭṭhamaṃ.</p>
<p class="subhead">9. Buddhupaṭṭhāyikattheraapadānaṃ</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Veṭambhinīti <a name="V1.0258"></a> <span class="note">[veṭambarīti (sī.), vedhambhinīti (syā.)]</span> me nāmaṃ, pitusantaṃ <span class="note">[pitā’santaṃ (?)]</span> mamaṃ tadā;</p>
<p class="gathalast">Mama hatthaṃ gahetvāna, upānayi mahāmuniṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Imemaṃ uddisissanti, buddhā lokagganāyakā;</p>
<p class="gathalast">Tehaṃ upaṭṭhiṃ sakkaccaṃ, pasanno sehi pāṇibhi.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ekattiṃse ito kappe, buddhe upaṭṭhahiṃ <span class="note">[paricariṃ (sī. syā.)]</span> tadā;</p>
<p class="gathalast">Duggatiṃ nābhijānāmi, upaṭṭhānassidaṃ phalaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Tevīsamhi ito kappe, caturo āsu khattiyā;</p>
<p class="gathalast">Samaṇupaṭṭhākā nāma, cakkavattī mahabbalā.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā buddhupaṭṭhāyiko thero imā gāthāyo abhāsitthāti.</p>
<p class="centered">Buddhupaṭṭhāyikattherassāpadānaṃ navamaṃ.</p>
<p class="subhead">10. Pubbaṅgamiyattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Cullāsītisahassāni<a name="T1.0370"></a><a name="P1.0243"></a>, pabbajimha akiñcanā;</p>
<p class="gathalast">Tesaṃ pubbaṅgamo āsiṃ, uttamatthassa pattiyā.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Sarāgā <a name="M1.0275"></a> sabhavā <span class="note">[samohā (syā.)]</span> cete, vippasannamanāvilā;</p>
<p class="gathalast">Upaṭṭhahiṃsu sakkaccaṃ, pasannā sehi pāṇibhi.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Khīṇāsavā vantadosā, katakiccā anāsavā;</p>
<p class="gathalast">Phariṃsu mettacittena, sayambhū aparājitā.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Tesaṃ upaṭṭhahitvāna, sambuddhānaṃ patissato;</p>
<p class="gathalast">Maraṇañca anuppatto, devattañca agamhase.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Catunnavutito kappe, yaṃ sīlamanupālayiṃ;</p>
<p class="gathalast">Duggatiṃ nābhijānāmi, saññamassa idaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā <a name="V1.0259"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pubbaṅgamiyo thero imā gāthāyo abhāsitthāti.</p>
<p class="centered">Pubbaṅgamiyattherassāpadānaṃ dasamaṃ.</p>
<p class="centered">Paṇṇadāyakavaggo ekūnatiṃsatimo.</p>
<p class="bodytext">Tassuddānaṃ –</p>
<p class="gatha1">Paṇṇaṃ phalaṃ paccuggamaṃ, ekapupphi ca maghavā;</p>
<p class="gatha2">Upaṭṭhākāpadānañca<a name="T1.0371"></a>, pabbajjā buddhupaṭṭhāko;</p>
<p class="gathalast">Pubbaṅgamo ca gāthāyo, aṭṭhatālīsa kittitā.</p>
<a name="kn10_30"></a>
<p class="chapter">30. Citakapūjakavaggo</p>
<p class="subhead">1. Citakapūjakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Ajito <a name="M1.0276"></a><a name="V1.0260"></a> nāma nāmena, ahosiṃ brāhmaṇo tadā;</p>
<p class="gathalast">Āhutiṃ yiṭṭhukāmohaṃ, nānāpupphaṃ samānayiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Jalantaṃ citakaṃ disvā, sikhino lokabandhuno;</p>
<p class="gathalast">Tañca pupphaṃ samānetvā, citake okiriṃ ahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekattiṃse <a name="P1.0244"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Sattavīse <span class="note">[sattatiṃse (ka.)]</span> ito kappe, sattāsuṃ manujādhipā;</p>
<p class="gathalast">Supajjalitanāmā te, cakkavattī mahabbalā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā citakapūjako thero imā gāthāyo abhāsitthāti.</p>
<p class="centered">Citakapūjakattherassāpadānaṃ paṭhamaṃ.</p>
<p class="subhead">2. Pupphadhārakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Vākacīradharo <a name="T1.0372"></a> āsiṃ, ajinuttaravāsano;</p>
<p class="gathalast">Abhiññā pañca nibbattā, candassa parimajjako.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Vipassiṃ lokapajjotaṃ, disvā abhigataṃ mamaṃ;</p>
<p class="gathalast">Pāricchattakapupphāni, dhāresiṃ satthuno ahaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, dhāraṇāya idaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sattāsītimhito <a name="V1.0261"></a> kappe, eko āsiṃ mahīpati;</p>
<p class="gathalast">Samantadhāraṇo nāma, cakkavattī mahabbalo.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā <a name="M1.0277"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pupphadhārako thero imā gāthāyo abhāsitthāti.</p>
<p class="centered">Pupphadhārakattherassāpadānaṃ dutiyaṃ.</p>
<p class="subhead">3. Chattadāyakattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Putto mama pabbajito, kāsāyavasano tadā;</p>
<p class="gathalast">So ca buddhattaṃ sampatto, nibbuto lokapūjito.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Vicinanto <a name="T1.0373"></a> sakaṃ puttaṃ, agamaṃ pacchato ahaṃ;</p>
<p class="gathalast">Nibbutassa mahantassa, citakaṃ agamāsahaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paggayha añjaliṃ tattha, vanditvā citakaṃ ahaṃ;</p>
<p class="gathalast">Setacchattañca paggayha, āropesiṃ ahaṃ tadā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Catunnavutito kappe, yaṃ chattamabhiropayiṃ;</p>
<p class="gathalast">Duggatiṃ nābhijānāmi, chattadānassidaṃ phalaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Pañcavīse <a name="P1.0245"></a> ito kappe, satta āsuṃ janādhipā;</p>
<p class="gathalast">Mahārahasanāmā te, cakkavattī mahabbalā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā chattadāyako thero imā gāthāyo abhāsitthāti.</p>
<p class="centered">Chattadāyakattherassāpadānaṃ tatiyaṃ.</p>
<p class="subhead">4. Saddasaññakattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Anuggatamhi ādicce, panādo <span class="note">[pasādo (syā. aṭṭha.)]</span> vipulo ahu;</p>
<p class="gathalast">Buddhaseṭṭhassa lokamhi, pātubhāvo mahesino.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ghosa <span class="note">[sadda (sī. syā.)]</span> massosahaṃ <a name="M1.0278"></a> tattha, na ca passāmi taṃ jinaṃ;</p>
<p class="gathalast">Maraṇañca anuppatto, buddhasaññamanussariṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Catunnavutito <a name="T1.0374"></a><a name="V1.0262"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saddasaññako thero imā gāthāyo abhāsitthāti.</p>
<p class="centered">Saddasaññakattherassāpadānaṃ catutthaṃ.</p>
<p class="subhead">5. Gosīsanikkhepakattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Ārāmadvārā nikkhamma, gosīsaṃ santhataṃ mayā;</p>
<p class="gathalast">Anubhomi sakaṃ kammaṃ, pubbakammassidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ājāniyā vātajavā, sindhavā sīghavāhanā;</p>
<p class="gathalast">Anubhomi sabbametaṃ, gosīsassa idaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Aho kāraṃ paramakāraṃ, sukhatte sukataṃ mayā;</p>
<p class="gathalast">Saṅghe katassa kārassa, na aññaṃ kalamagghati.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Catunnavutito kappe, yaṃ sīsaṃ santhariṃ ahaṃ;</p>
<p class="gathalast">Duggatiṃ nābhijānāmi, santharassa idaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Pañcasattatikappamhi, suppatiṭṭhitanāmako;</p>
<p class="gathalast">Eko āsiṃ mahātejo, cakkavattī mahabbalo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā <a name="T1.0375"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gosīsanikkhepako thero imā gāthāyo abhāsitthāti.</p>
<p class="centered">Gosīsanikkhepakattherassāpadānaṃ pañcamaṃ.</p>
<p class="subhead">6. Pādapūjakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Pabbate <a name="M1.0279"></a><a name="P1.0246"></a> himavantamhi, ahosiṃ kinnaro tadā;</p>
<p class="gathalast">Addasaṃ virajaṃ buddhaṃ, pītaraṃsiṃva bhāṇumaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Upetaṃ tamahaṃ <span class="note">[upetopi tadā (syā.), upesiṃ tamahaṃ (?)]</span> buddhaṃ, vipassiṃ lokanāyakaṃ;</p>
<p class="gathalast">Candanaṃ tagarañcāpi, pāde osiñcahaṃ tadā.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Ekanavutito <a name="V1.0263"></a> kappe, yaṃ pādaṃ abhipūjayiṃ;</p>
<p class="gathalast">Duggatiṃ nābhijānāmi, pādapūjāyidaṃ phalaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pādapūjako thero imā gāthāyo abhāsitthāti.</p>
<p class="centered">Pādapūjakattherassāpadānaṃ chaṭṭhaṃ.</p>
<p class="subhead">7. Desakittakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Upasālakanāmohaṃ<a name="T1.0376"></a>, ahosiṃ brāhmaṇo tadā;</p>
<p class="gathalast">Kānanaṃ vanamogāḷhaṃ, lokajeṭṭhaṃ narāsabhaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Disvāna vandiṃ pādesu, lokāhutipaṭiggahaṃ;</p>
<p class="gathalast">Pasannacittaṃ maṃ ñatvā, buddho antaradhāyatha.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kānanā abhinikkhamma, buddhaseṭṭhamanussariṃ;</p>
<p class="gathalast">Taṃ desaṃ kittayitvāna, kappaṃ saggamhi modahaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Dvenavute ito kappe, yaṃ desamabhikittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā desakittako thero imā gāthāyo abhāsitthāti.</p>
<p class="centered">Desakittakattherassāpadānaṃ sattamaṃ.</p>
<p class="subhead">8. Saraṇagamaniyattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Pabbate <a name="M1.0280"></a> himavantamhi, ahosiṃ luddako tadā;</p>
<p class="gathalast">Vipassiṃ addasaṃ buddhaṃ, lokajeṭṭhaṃ narāsabhaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Upāsitvāna <a name="T1.0377"></a> sambuddhaṃ, veyyāvaccamakāsahaṃ;</p>
<p class="gathalast">Saraṇañca upāgacchiṃ, dvipadindassa tādino.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ekanavutito <a name="P1.0247"></a> kappe, saraṇaṃ upagacchahaṃ;</p>
<p class="gathalast">Duggatiṃ nābhijānāmi, saraṇāgamanapphalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Paṭisambhidā <a name="V1.0264"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saraṇagamaniyo thero imā gāthāyo abhāsitthāti.</p>
<p class="centered">Saraṇagamaniyattherassāpadānaṃ aṭṭhamaṃ.</p>
<p class="subhead">9. Ambapiṇḍiyattheraapadānaṃ</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Romaso nāma nāmena, dānavo iti vissuto;</p>
<p class="gathalast">Ambapiṇḍī mayā dinnā <span class="note">[ambapiṇḍo mayā dinno (syā.)]</span>, vipassissa mahesino.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Ekanavutito kappe, yamambamadadiṃ tadā;</p>
<p class="gathalast">Duggatiṃ nābhijānāmi, ambadānassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ambapiṇḍiyo thero imā gāthāyo abhāsitthāti.</p>
<p class="centered">Ambapiṇḍiyattherassāpadānaṃ navamaṃ.</p>
<p class="subhead">10. Anusaṃsāvakattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Piṇḍāya <a name="T1.0378"></a> caramānāhaṃ, vipassimaddasaṃ jinaṃ;</p>
<p class="gathalast">Uḷuṅgabhikkhaṃ pādāsiṃ, dvipadindassa tādino.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Pasannacitto <a name="M1.0281"></a> sumano, abhivādesahaṃ tadā;</p>
<p class="gathalast">Anusaṃsāvayiṃ buddhaṃ, uttamatthassa pattiyā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ekanavutito kappe, anusaṃsāvayiṃ ahaṃ;</p>
<p class="gathalast">Duggatiṃ nābhijānāmi, anusaṃsāvanā phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā anusaṃsāvako thero imā gāthāyo abhāsitthāti.</p>
<p class="centered">Anusaṃsāvakattherassāpadānaṃ dasamaṃ.</p>
<p class="centered">Citakapūjakavaggo tiṃsatimo.</p>
<p class="bodytext">Tassuddānaṃ –</p>
<p class="gatha1">Citakaṃ <a name="V1.0265"></a> pārichatto ca, saddagosīsasantharaṃ;</p>
<p class="gatha2">Pādo padesaṃ saraṇaṃ, ambo saṃsāvakopi ca;</p>
<p class="gathalast">Aṭṭhatālīsa gāthāyo, gaṇitāyo vibhāvibhi.</p>
<p class="bodytext">Atha <a name="P1.0248"></a> vagguddānaṃ –</p>
<p class="gatha1">Kaṇikāro <a name="T1.0379"></a> hatthidado, ālambaṇudakāsanaṃ;</p>
<p class="gathalast">Tuvaraṃ thomako ceva, ukkhepaṃ sīsupadhānaṃ.</p>
<p class="gatha1">Paṇṇado citapūjī ca, gāthāyo ceva sabbaso;</p>
<p class="gathalast">Cattāri ca satānīha, ekapaññāsameva ca.</p>
<p class="gatha1">Pañcavīsasatā sabbā, dvāsattati taduttari;</p>
<p class="gathalast">Tisataṃ apadānānaṃ, gaṇitā atthadassibhi.</p>
<p class="centered">Kaṇikāravaggadasakaṃ.</p>
<p class="centered">Tatiyasatakaṃ samattaṃ.</p>
<a name="kn10_31"></a>
<p class="chapter">31. Padumakesaravaggo</p>
<p class="subhead">1. Padumakesariyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Isisaṅghe <a name="M1.0282"></a><a name="V1.0266"></a> ahaṃ pubbe, āsiṃ mātaṅgavāraṇo;</p>
<p class="gathalast">Mahesīnaṃ pasādena, padmakesaramokiriṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Paccekajinaseṭṭhesu, dhutarāgesu tādisu;</p>
<p class="gathalast">Tesu cittaṃ pasādetvā, kappaṃ saggamhi modahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekanavutito kappe, kesaraṃ okiriṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0380"></a> sudaṃ āyasmā padumakesariyo thero imā gāthāyo abhāsitthāti.</p>
<p class="centered">Padumakesariyattherassāpadānaṃ paṭhamaṃ.</p>
<p class="subhead">2. Sabbagandhiyattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Gandhamālaṃ mayā dinnaṃ, vipassissa mahesino;</p>
<p class="gathalast">Adāsiṃ ujubhūtassa, koseyyavatthamuttamaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Ekanavutito kappe, yaṃ vatthamadadiṃ <span class="note">[gandhamadadiṃ (syā.)]</span> pure;</p>
<p class="gathalast">Duggatiṃ nābhijānāmi, gandhadānassidaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ito <a name="P1.0249"></a> pannarase kappe, suceḷo nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sabbagandhiyo thero imā gāthāyo abhāsitthāti.</p>
<p class="centered">Sabbagandhiyattherassāpadānaṃ dutiyaṃ.</p>
<p class="subhead">3. Paramannadāyakattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Kaṇikāraṃva <a name="M1.0283"></a><a name="V1.0267"></a> jotantaṃ, udayantaṃva bhāṇumaṃ;</p>
<p class="gathalast">Vipassiṃ addasaṃ buddhaṃ, lokajeṭṭhaṃ narāsabhaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Añjaliṃ <a name="T1.0381"></a> paggahetvāna, abhinesiṃ sakaṃ gharaṃ;</p>
<p class="gathalast">Abhinetvāna sambuddhaṃ, paramannamadāsahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito kappe, paramannamadiṃ <span class="note">[paramannaṃ dadiṃ (sī.), paramannamadaṃ (syā.)]</span> tadā;</p>
<p class="gathalast">Duggatiṃ nābhijānāmi, paramannassidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paramannadāyako thero imā gāthāyo abhāsitthāti.</p>
<p class="centered">Paramannadāyakattherassāpadānaṃ tatiyaṃ.</p>
<p class="subhead">4. Dhammasaññakattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Vipassino bhagavato, mahābodhimaho ahu;</p>
<p class="gathalast">Rukkhaṭṭhasseva sambuddho, <span class="note">[rukkhaṭṭheyeva sambuddhe (sī.), rukkhaṭṭho iva sambuddho (aṭṭha.) ettha rukkhaṭṭhasseva bodhimahakārajanassa sambuddho catusaccaṃ pakāsetīti atthopi sakkā ñātuṃ]</span> lokajeṭṭho narāsabho <span class="note">[lokajeṭṭhe narāsabhe (sī.)]</span>.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Bhagavā tamhi samaye, bhikkhusaṅghapurakkhato;</p>
<p class="gathalast">Catusaccaṃ pakāseti, vācāsabhimudīrayaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Saṅkhittena ca desento, vitthārena ca desayaṃ <span class="note">[desayi (syā.), bhāsati (ka.)]</span>;</p>
<p class="gathalast">Vivaṭṭacchado sambuddho, nibbāpesi mahājanaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Tassāhaṃ dhammaṃ sutvāna, lokajeṭṭhassa tādino;</p>
<p class="gathalast">Vanditvā satthuno pāde, pakkāmiṃ uttarāmukho.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekanavutito <a name="T1.0382"></a> kappe, yaṃ dhammamasuṇiṃ tadā;</p>
<p class="gathalast">Duggatiṃ nābhijānāmi, dhammasavassidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Tettiṃsamhi <a name="M1.0284"></a> ito kappe, eko āsiṃ mahīpati;</p>
<p class="gathalast">Sutavā nāma nāmena, cakkavattī mahabbalo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhammasaññako thero imā gāthāyo abhāsitthāti.</p>
<p class="centered">Dhammasaññakattherassāpadānaṃ catutthaṃ.</p>
<p class="subhead">5. Phaladāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Bhāgīrathīnadītīre<a name="V1.0268"></a><a name="P1.0250"></a>, ahosi assamo tadā;</p>
<p class="gathalast">Tamahaṃ assamaṃ gacchiṃ, phalahattho apekkhavā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Vipassiṃ tattha addakkhiṃ, pītaraṃsiṃva bhāṇumaṃ;</p>
<p class="gathalast">Yaṃ me atthi phalaṃ sabbaṃ, adāsiṃ satthuno ahaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0383"></a> sudaṃ āyasmā phaladāyako thero imā gāthāyo abhāsitthāti.</p>
<p class="centered">Phaladāyakattherassāpadānaṃ pañcamaṃ.</p>
<p class="subhead">6. Sampasādakattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘‘Namo te buddha vīratthu, vippamuttosi sabbadhi;</p>
<p class="gathalast">Byasanamhi <span class="note">[byasanaṃ hi (sī.)]</span> anuppatto, tassa me saraṇaṃ bhava’.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Siddhattho tassa byākāsi, loke appaṭipuggalo;</p>
<p class="gathalast">‘Mahodadhisamo saṅgho, appameyyo anuttaro.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘‘Tattha tvaṃ viraje khette, anantaphaladāyake;</p>
<p class="gathalast">Saṅghe cittaṃ pasādetvā, subījaṃ vāpa <span class="note">[cāpi (sī.), vāpi (syā.)]</span> ropaya.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Idaṃ <a name="M1.0285"></a> vatvāna sabbaññū, lokajeṭṭho narāsabho;</p>
<p class="gathalast">Mameva anusāsitvā, vehāsaṃ nabhamuggami.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Aciraṃ gatamattamhi, sabbaññumhi narāsabhe;</p>
<p class="gathalast">Maraṇaṃ samanuppatto, tusitaṃ upapajjahaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Tadāhaṃ viraje khette, anantaphaladāyake;</p>
<p class="gathalast">Saṅghe cittaṃ pasādetvā, kappaṃ saggamhi modahaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Catunnavutito kappe, pasādamalabhiṃ tadā;</p>
<p class="gathalast">Duggatiṃ nābhijānāmi, pasādassa idaṃ phalaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭisambhidā <a name="T1.0384"></a><a name="V1.0269"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sampasādako thero imā gāthāyo abhāsitthāti.</p>
<p class="centered">Sampasādakattherassāpadānaṃ chaṭṭhaṃ.</p>
<p class="subhead">7. Ārāmadāyakattheraapadānaṃ</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Siddhatthassa <a name="P1.0251"></a> bhagavato, ārāmo ropito mayā;</p>
<p class="gathalast">Sandacchāyesu <span class="note">[sītachāyesu (syā.), santacchāyesu (ka.)]</span> rukkhesu, upāsantesu pakkhisu.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Addasaṃ virajaṃ buddhaṃ, āhutīnaṃ paṭiggahaṃ;</p>
<p class="gathalast">Ārāmaṃ abhināmesiṃ, lokajeṭṭhaṃ narāsabhaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Haṭṭho haṭṭhena cittena, phalaṃ pupphamadāsahaṃ;</p>
<p class="gathalast">Tato jātappasādova, taṃ vanaṃ pariṇāmayiṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Buddhassa yamidaṃ dāsiṃ, vippasannena cetasā;</p>
<p class="gathalast">Bhave nibbattamānamhi, nibbattati phalaṃ mama.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Catunnavutito kappe, yaṃ ārāmamadaṃ tadā;</p>
<p class="gathalast">Duggatiṃ nābhijānāmi, ārāmassa idaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Sattatiṃse ito kappe, sattāsuṃ mudusītalā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="T1.0385"></a><a name="M1.0286"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ārāmadāyako thero imā gāthāyo abhāsitthāti.</p>
<p class="centered">Ārāmadāyakattherassāpadānaṃ sattamaṃ.</p>
<p class="subhead">8. Anulepadāyakattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Atthadassissa munino, addasaṃ sāvakaṃ ahaṃ;</p>
<p class="gathalast">Navakammaṃ karontassa, sīmāya upagacchahaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Niṭṭhite navakamme ca, anulepamadāsahaṃ;</p>
<p class="gathalast">Pasannacitto sumano, puññakkhette anuttare.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Aṭṭhārase <a name="V1.0270"></a> kappasate, yaṃ kammamakariṃ tadā;</p>
<p class="gathalast">Duggatiṃ nābhijānāmi, anulepassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā anulepadāyako thero imā gāthāyo abhāsitthāti.</p>
<p class="centered">Anulepadāyakattherassāpadānaṃ aṭṭhamaṃ.</p>
<p class="subhead">9. Buddhasaññakattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Udentaṃ <a name="T1.0386"></a><a name="P1.0252"></a> sataraṃsiṃva, pītaraṃsiṃva bhāṇumaṃ;</p>
<p class="gathalast">Vanantaragataṃ santaṃ, lokajeṭṭhaṃ narāsabhaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Addasaṃ supinantena, siddhatthaṃ lokanāyakaṃ;</p>
<p class="gathalast">Tattha cittaṃ pasādetvā, sugatiṃ upapajjahaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Catunnavutito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā <a name="M1.0287"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā buddhasaññako thero imā gāthāyo abhāsitthāti.</p>
<p class="centered">Buddhasaññakattherassāpadānaṃ navamaṃ.</p>
<p class="subhead">10. Pabbhāradāyakattheraapadānaṃ</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Piyadassino bhagavato, pabbhāro sodhito mayā;</p>
<p class="gathalast">Ghaṭakañca upaṭṭhāsiṃ, paribhogāya tādino.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Taṃ me buddho viyākāsi, piyadassī mahāmuni;</p>
<p class="gathalast">Sahassakaṇḍo satabheṇḍu <span class="note">[satageṇḍu (syā. ka.)]</span>, dhajālu haritāmayo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Nibbattissati <a name="T1.0387"></a> so yūpo, ratanañca anappakaṃ;</p>
<p class="gathalast">Pabbhāradānaṃ datvāna, kappaṃ saggamhi modahaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Ito bāttiṃsakappamhi, susuddho nāma khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Paṭisambhidā <a name="V1.0271"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pabbhāradāyako thero imā gāthāyo abhāsitthāti.</p>
<p class="centered">Pabbhāradāyakattherassāpadānaṃ dasamaṃ.</p>
<p class="centered">Padumakesaravaggo ekatiṃsatimo.</p>
<p class="bodytext">Tassuddānaṃ –</p>
<p class="gatha1">Kesaraṃ gandhamannañca, dhammasaññī phalena ca;</p>
<p class="gatha2">Pasādārāmadāyī ca, lepako buddhasaññako;</p>
<p class="gathalast">Pabbhārado ca gāthāyo, ekapaññāsa kittitā.</p>
<a name="kn10_32"></a>
<p class="chapter">32. Ārakkhadāyakavaggo</p>
<p class="subhead">1. Ārakkhadāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Dhammadassissa <a name="T1.0388"></a><a name="M1.0288"></a><a name="V1.0272"></a><a name="P1.0253"></a> munino, vati kārāpitā mayā;</p>
<p class="gathalast">Ārakkho ca mayā dinno, dvipadindassa tādino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Aṭṭhārase kappasate, yaṃ kammamakariṃ tadā;</p>
<p class="gathalast">Tena kammavisesena, patto me āsavakkhayo.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ārakkhadāyako thero imā gāthāyo abhāsitthāti.</p>
<p class="centered">Ārakkhadāyakattherassāpadānaṃ paṭhamaṃ.</p>
<p class="subhead">2. Bhojanadāyakattheraapadānaṃ</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Sujāto sālalaṭṭhīva, sobhañjanamivuggato;</p>
<p class="gathalast">Indalaṭṭhirivākāse, virocati sadā jino.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Tassa devātidevassa, vessabhussa mahesino;</p>
<p class="gathalast">Adāsi bhojanamahaṃ, vippasannena cetasā.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Taṃ me buddho anumodi, sayambhū aparājito;</p>
<p class="gathalast">Bhave nibbattamānamhi, phalaṃ nibbattatū tava.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ekattiṃse <a name="T1.0389"></a> ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhojanassa idaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Pañcavīse ito kappe, eko āsiṃ amittako;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Paṭisambhidā <a name="V1.0273"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bhojanadāyako thero imā gāthāyo abhāsitthāti.</p>
<p class="centered">Bhojanadāyakattherassāpadānaṃ dutiyaṃ.</p>
<p class="subhead">3. Gatasaññakattheraapadānaṃ</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Ākāseva <a name="M1.0289"></a> padaṃ natthi, ambare anilañjase;</p>
<p class="gathalast">Siddhatthaṃ jinamaddakkhiṃ, gacchantaṃ tidivaṅgaṇe <span class="note">[tidivaṅgaṇaṃ (syā. ka.)]</span>.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Anileneritaṃ disvā, sammāsambuddhacīvaraṃ;</p>
<p class="gathalast">Vitti mamāhu tāvade <span class="note">[vitti me pāhuṇā tāva (syā.), vitti me tāvade jātā (sī.)]</span>, disvāna gamanaṃ muniṃ <span class="note">[mune (sī.)]</span>.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Catunnavutito <a name="P1.0254"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0390"></a> sudaṃ āyasmā gatasaññako thero imā gāthāyo abhāsitthāti.</p>
<p class="centered">Gatasaññakattherassāpadānaṃ tatiyaṃ.</p>
<p class="subhead">4. Sattapadumiyattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Nadīkūle vasāmahaṃ, nesādo nāma brāhmaṇo;</p>
<p class="gathalast">Satapattehi pupphehi, sammajjitvāna assamaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, siddhatthaṃ lokanāyakaṃ;</p>
<p class="gathalast">Disvā nabhena <span class="note">[vanena (syā. ka.)]</span> gacchantaṃ, hāso me udapajjatha.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paccuggantvāna sambuddhaṃ, lokajeṭṭhaṃ narāsabhaṃ;</p>
<p class="gathalast">Assamaṃ atināmetvā, jalajaggehi okiriṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ito te sattame kappe, caturo pādapāvarā;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="M1.0290"></a><a name="V1.0274"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sattapadumiyo thero imā gāthāyo abhāsitthāti.</p>
<p class="centered">Sattapadumiyattherassāpadānaṃ catutthaṃ.</p>
<p class="subhead">5. Pupphāsanadāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Suvaṇṇavaṇṇaṃ <a name="T1.0391"></a> sambuddhaṃ, pītaraṃsiṃva <span class="note">[sataraṃsiṃva (sī. syā.)]</span> bhāṇumaṃ;</p>
<p class="gathalast">Avidūrena gacchantaṃ, siddhatthaṃ aparājitaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Tassa paccuggamitvāna, pavesetvāna assamaṃ;</p>
<p class="gathalast">Pupphāsanaṃ mayā dinnaṃ, vippasannena cetasā.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Añjaliṃ paggahetvāna, vedajāto tadā ahaṃ;</p>
<p class="gathalast">Buddhe cittaṃ pasādetvā, taṃ kammaṃ pariṇāmayiṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Yaṃ <a name="P1.0255"></a> me atthi kataṃ puññaṃ, sayambhumhaparājite;</p>
<p class="gathalast">Sabbena tena kusalena, vimalo homi sāsane.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Catunnavutito kappe, pupphāsanamadaṃ tadā;</p>
<p class="gathalast">Duggatiṃ nābhijānāmi, pupphāsanassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pupphāsanadāyako thero imā gāthāyo abhāsitthāti.</p>
<p class="centered">Pupphāsanadāyakattherassāpadānaṃ pañcamaṃ.</p>
<p class="subhead">6. Āsanasanthavikattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Cetiyaṃ uttamaṃ nāma, sikhino lokabandhuno;</p>
<p class="gathalast">Araññe irīṇe vane, andhāhiṇḍāmahaṃ tadā.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Pavanā <a name="T1.0392"></a> nikkhamantena, diṭṭhaṃ sīhāsanaṃ mayā;</p>
<p class="gathalast">Ekaṃsaṃ añjaliṃ katvā, santhaviṃ <span class="note">[thavissaṃ (sī.)]</span> lokanāyakaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Divasabhāgaṃ <a name="M1.0291"></a> thavitvāna, buddhaṃ lokagganāyakaṃ;</p>
<p class="gathalast">Haṭṭho haṭṭhena cittena, imaṃ vācaṃ udīrayiṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘‘Namo <a name="V1.0275"></a> te purisājañña, namo te purisuttama;</p>
<p class="gathalast">Sabbaññūsi mahāvīra, lokajeṭṭha narāsabha’.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Abhitthavitvā sikhinaṃ, nimittakaraṇenahaṃ;</p>
<p class="gathalast">Āsanaṃ abhivādetvā, pakkāmiṃ uttarāmukho.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Ekattiṃse ito kappe, yaṃ thaviṃ vadataṃ varaṃ;</p>
<p class="gathalast">Duggatiṃ nābhijānāmi, thomanāya idaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Sattavīse ito kappe, atulā satta āsu te;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā āsanasanthaviko <span class="note">[āsanasanthavako (?), āsanathaviko (ka.), āsanatthaviko (sī. syā.)]</span> thero imā gāthāyo abhāsitthāti.</p>
<p class="centered">Āsanasanthavikattherassāpadānaṃ chaṭṭhaṃ.</p>
<p class="subhead">7. Saddasaññakattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Sudassano <a name="P1.0256"></a> mahāvīro, deseti amataṃ padaṃ;</p>
<p class="gathalast">Parivuto sāvakehi, vasati gharamuttame.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tāya <a name="T1.0393"></a> vācāya madhurāya, saṅgaṇhāti <span class="note">[saṅgaṇhante (sī.)]</span> mahājanaṃ;</p>
<p class="gathalast">Ghoso ca vipulo āsi, āsīso <span class="note">[āsaṃso (sī.)]</span> devamānuse.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Nigghosasaddaṃ sutvāna, siddhatthassa mahesino;</p>
<p class="gathalast">Sadde cittaṃ pasādetvā, avandiṃ lokanāyakaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Catunnavutito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="M1.0292"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saddasaññako thero imā gāthāyo abhāsitthāti.</p>
<p class="centered">Saddasaññakattherassāpadānaṃ sattamaṃ.</p>
<p class="subhead">8. Tiraṃsiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Kesariṃ <a name="V1.0276"></a> abhijātaṃva, aggikkhandhaṃva pabbate;</p>
<p class="gathalast">Obhāsentaṃ disā sabbā <span class="note">[nivāsentaṃ (ka.), disāsinnaṃ (syā.)]</span>, siddhatthaṃ pabbatantare.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Sūriyassa ca ālokaṃ, candālokaṃ tatheva ca;</p>
<p class="gathalast">Buddhālokañca disvāna, vitti me udapajjatha.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Tayo āloke disvāna, sambuddhaṃ <span class="note">[buddhañca (sī.)]</span> sāvakuttamaṃ;</p>
<p class="gathalast">Ekaṃsaṃ ajinaṃ katvā, santhaviṃ lokanāyakaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Tayo <a name="T1.0394"></a> hi ālokakarā, loke lokatamonudā;</p>
<p class="gathalast">Cando ca sūriyo cāpi, buddho ca lokanāyako.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Opammaṃ upadassetvā, kittito me mahāmuni;</p>
<p class="gathalast">Buddhassa vaṇṇaṃ kittetvā, kappaṃ saggamhi modahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Catunnavutito kappe, yaṃ buddhamabhikittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ekasaṭṭhimhito <a name="P1.0257"></a> kappe, eko ñāṇadharo ahu;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tiraṃsiyo thero imā gāthāyo abhāsitthāti.</p>
<p class="centered">Tiraṃsiyattherassāpadānaṃ aṭṭhamaṃ.</p>
<p class="subhead">9. Kandalipupphiyattheraapadānaṃ</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Sindhuyā <a name="M1.0293"></a> nadiyā tīre, ahosiṃ kassako tadā;</p>
<p class="gathalast">Parakammāyane yutto, parabhattaṃ apassito.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Sindhuṃ anucarantohaṃ, siddhatthaṃ jinamaddasaṃ;</p>
<p class="gathalast">Samādhinā nisinnaṃva, satapattaṃva pupphitaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Satta <a name="T1.0395"></a> kandalipupphāni, vaṇṭe chetvānahaṃ tadā;</p>
<p class="gathalast">Matthake abhiropesiṃ, buddhassādiccabandhuno.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Suvaṇṇavaṇṇaṃ <a name="V1.0277"></a> sambuddhaṃ, anukūle samāhitaṃ;</p>
<p class="gathalast">Tidhāpabhinnamātaṅgaṃ, kuñjaraṃva durāsadaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Tamahaṃ upagantvāna, nipakaṃ bhāvitindriyaṃ;</p>
<p class="gathalast">Añjaliṃ paggahetvāna, avandiṃ satthuno ahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Catunnavutito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kandalipupphiyo thero imā gāthāyo abhāsitthāti.</p>
<p class="centered">Kandalipupphiyattherassāpadānaṃ navamaṃ.</p>
<p class="subhead">10. Kumudamāliyattheraapadānaṃ</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Usabhaṃ pavaraṃ vīraṃ, mahesiṃ vijitāvinaṃ;</p>
<p class="gathalast">Vipassinaṃ mahāvīraṃ, abhijātaṃva kesariṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Rathiyaṃ paṭipajjantaṃ, āhutīnaṃ paṭiggahaṃ;</p>
<p class="gathalast">Gahetvā kumudaṃ mālaṃ, buddhaseṭṭhaṃ samokiriṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ekanavutito <a name="T1.0396"></a><a name="P1.0258"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Paṭisambhidā <a name="M1.0294"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kumudamāliyo thero imā gāthāyo abhāsitthāti.</p>
<p class="centered">Kumudamāliyattherassāpadānaṃ dasamaṃ.</p>
<p class="centered">Ārakkhadāyakavaggo bāttiṃsatimo <span class="note">[battiṃsatimo (sī. syā.)]</span>.</p>
<p class="bodytext">Tassuddānaṃ –</p>
<p class="gatha1">Ārakkhado bhojanado, gatasaññī padumiyo;</p>
<p class="gatha2">Pupphāsanī santhaviko, saddasaññī tiraṃsiyo;</p>
<p class="gathalast">Kandaliko kumudī ca, sattapaññāsa gāthakāti.</p>
<a name="kn10_33"></a>
<p class="chapter">33. Umāpupphiyavaggo</p>
<p class="subhead">1. Umāpupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Samāhitaṃ <a name="T1.0397"></a><a name="M1.0295"></a><a name="V1.0278"></a> samāpannaṃ, siddhatthamaparājitaṃ;</p>
<p class="gathalast">Samādhinā upaviṭṭhaṃ, addasāhaṃ naruttamaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Umāpupphaṃ gahetvāna, buddhassa abhiropayiṃ;</p>
<p class="gathalast">Sabbapupphā ekasīsā, uddhaṃvaṇṭā adhomukhā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sucittā viya tiṭṭhante, ākāse pupphasantharā;</p>
<p class="gathalast">Tena cittappasādena, tusitaṃ upapajjahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Catunnavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Pañcapaññāsito kappe, eko āsiṃ mahīpati;</p>
<p class="gathalast">Samantachadano nāma, cakkavattī mahabbalo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ.</p>
<p class="bodytext">Itthaṃ sudaṃ āyasmā umāpupphiyo thero imā gāthāyo abhāsitthāti.</p>
<p class="centered">Umāpupphiyattherassāpadānaṃ paṭhamaṃ.</p>
<p class="subhead">2. Pulinapūjakattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Kakudhaṃ <a name="T1.0398"></a><a name="P1.0259"></a> vilasantaṃva, nisabhājāniyaṃ yathā;</p>
<p class="gathalast">Osadhiṃva virocantaṃ, obhāsantaṃ narāsabhaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Añjaliṃ paggahetvāna, avandiṃ satthuno ahaṃ;</p>
<p class="gathalast">Satthāraṃ parivaṇṇesiṃ, sakakammena tosayiṃ <span class="note">[tosito (sī.)]</span>.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Susuddhaṃ <a name="V1.0279"></a> pulinaṃ gayha, gatamagge samokiriṃ;</p>
<p class="gathalast">Ucchaṅgena gahetvāna, vipassissa mahesino.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tato <a name="M1.0296"></a> upaḍḍhapulinaṃ, vippasannena cetasā;</p>
<p class="gathalast">Divāvihāre osiñciṃ, dvipadindassa tādino.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito kappe, pulinaṃ yamasiñcahaṃ;</p>
<p class="gathalast">Duggatiṃ nābhijānāmi, pulinassa idaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pulinapūjako thero imā gāthāyo abhāsitthāti.</p>
<p class="centered">Pulinapūjakattherassāpadānaṃ dutiyaṃ.</p>
<p class="subhead">3. Hāsajanakattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Dumagge paṃsukūlakaṃ <span class="note">[paṃsukūlikaṃ (syā. ka.)]</span>, laggaṃ disvāna satthuno;</p>
<p class="gathalast">Añjaliṃ paggahetvāna, bhiyyo uccāritaṃ mayā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Dūrato <a name="T1.0399"></a> pana disvāna <span class="note">[patidisvāna (sī. syā.)]</span>, hāso me udapajjatha;</p>
<p class="gathalast">Añjaliṃ paggahetvāna, bhiyyo cittaṃ pasādayiṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā hāsajanako thero imā gāthāyo abhāsitthāti.</p>
<p class="centered">Hāsajanakattherassāpadānaṃ tatiyaṃ.</p>
<p class="subhead">4. Yaññasāmikattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Jātiyā <a name="P1.0260"></a> sattavassohaṃ, ahosiṃ mantapāragū;</p>
<p class="gathalast">Kulavattaṃ <span class="note">[kulavaṃsaṃ (sī. syā.)]</span> adhāresiṃ, yañño ussāhito mayā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Cullāsītisahassāni<a name="M1.0297"></a>, pasū haññanti me tadā;</p>
<p class="gathalast">Sārathambhupanītāni <span class="note">[tārasmīhi upanītāni (ka.), sārasmiṃhi upanītāni (syā.)]</span>, yaññatthāya upaṭṭhitā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Ukkāmukhapahaṭṭhova<a name="V1.0280"></a>, khadiraṅgārasannibho;</p>
<p class="gathalast">Udayantova sūriyo, puṇṇamāyeva <span class="note">[puṇṇamāseva (sī.)]</span> candimā.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Siddhattho sabbasiddhattho, tilokamahito hito;</p>
<p class="gathalast">Upagantvāna sambuddho, idaṃ vacanamabravi.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘‘Ahiṃsā <a name="T1.0400"></a> sabbapāṇīnaṃ, kumāra mama ruccati;</p>
<p class="gathalast">Theyyā ca aticārā ca, majjapānā ca ārati.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Rati ca samacariyāya, bāhusaccaṃ kataññutā;</p>
<p class="gathalast">Diṭṭhe dhamme parattha ca, dhammā ete pasaṃsiyā.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘‘Ete dhamme bhāvayitvā, sabbasattahite rato <span class="note">[hitesito (ka.)]</span>;</p>
<p class="gathalast">Buddhe cittaṃ pasādetvā, bhāvehi maggamuttamaṃ’.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Idaṃ vatvāna sabbaññū, lokajeṭṭho narāsabho;</p>
<p class="gathalast">Mamevaṃ anusāsitvā, vehāsaṃ uggato gato.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Pubbe cittaṃ visodhetvā, pacchā cittaṃ pasādayiṃ;</p>
<p class="gathalast">Tena cittappasādena, tusitaṃ upapajjahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Catunnavutito kappe, yadā cittaṃ pasādayiṃ;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā yaññasāmiko thero imā gāthāyo abhāsitthāti.</p>
<p class="centered">Yaññasāmikattherassāpadānaṃ catutthaṃ.</p>
<p class="subhead">5. Nimittasaññakattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Candabhāgānadītīre<a name="P1.0261"></a>, vasāmi assame ahaṃ;</p>
<p class="gathalast">Suvaṇṇamigamaddakkhiṃ, carantaṃ vipine ahaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Mige <a name="T1.0401"></a><a name="M1.0298"></a> cittaṃ pasādetvā, lokajeṭṭhaṃ anussariṃ;</p>
<p class="gathalast">Tena cittappasādena, aññe buddhe anussariṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Abbhatītā ca ye buddhā, vattamānā anāgatā;</p>
<p class="gathalast">Evamevaṃ virocanti, migarājāva te tayo.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Catunnavutito <a name="V1.0281"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Sattavīse ito kappe, eko āsiṃ mahīpati;</p>
<p class="gathalast">Araññasattho nāmena, cakkavattī mahabbalo.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nimittasaññako thero imā gāthāyo abhāsitthāti.</p>
<p class="centered">Nimittasaññakattherassāpadānaṃ pañcamaṃ.</p>
<p class="subhead">6. Annasaṃsāvakattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, gacchantaṃ antarāpaṇe;</p>
<p class="gathalast">Kañcanagghiyasaṅkāsaṃ, bāttiṃsavaralakkhaṇaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Siddhatthaṃ sabbasiddhatthaṃ, anejaṃ aparājitaṃ;</p>
<p class="gathalast">Sambuddhaṃ atināmetvā, bhojayiṃ taṃ mahāmuniṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Muni <a name="T1.0402"></a> kāruṇiko loke, obhāsayi mamaṃ tadā;</p>
<p class="gathalast">Buddhe cittaṃ pasādetvā, kappaṃ saggamhi modahaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhikkhādānassidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā annasaṃsāvako thero imā gāthāyo abhāsitthāti;</p>
<p class="centered">Annasaṃsāvakattherassāpadānaṃ chaṭṭhaṃ.</p>
<p class="subhead">7. Nigguṇḍipupphiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Yadā <a name="M1.0299"></a><a name="P1.0262"></a> devo devakāyā, cavate āyusaṅkhayā;</p>
<p class="gathalast">Tayo saddā niccharanti, devānaṃ anumodataṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Ito bho sugatiṃ gaccha, manussānaṃ sahabyataṃ;</p>
<p class="gathalast">Manussabhūto saddhamme, labha saddhaṃ anuttaraṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Sā <a name="V1.0282"></a> te saddhā niviṭṭhāssa, mūlajātā patiṭṭhitā;</p>
<p class="gathalast">Yāvajīvaṃ asaṃhīrā, saddhamme suppavedite.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Kāyena kusalaṃ katvā, vācāya kusalaṃ bahuṃ;</p>
<p class="gathalast">Manasā kusalaṃ katvā, abyāpajjaṃ nirūpadhiṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Tato <a name="T1.0403"></a> opadhikaṃ puññaṃ, katvā dānena taṃ bahuṃ;</p>
<p class="gathalast">Aññepi macce saddhamme, brahmacariye nivesaya’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Imāya anukampāya, devādevaṃ yadā vidū;</p>
<p class="gathalast">Cavantaṃ anumodanti, ehi deva punappunaṃ <span class="note">[devapuraṃ puna (sī.)]</span>.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Saṃvego me <span class="note">[saṃviggohaṃ (syā.)]</span> tadā āsi, devasaṅghe samāgate;</p>
<p class="gathalast">Kaṃsu nāma ahaṃ yoniṃ, gamissāmi ito cuto.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Mama saṃvegamaññāya, samaṇo bhāvitindriyo;</p>
<p class="gathalast">Mamuddharitukāmo so, āgacchi mama santikaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Sumano nāma nāmena, padumuttarasāvako;</p>
<p class="gathalast">Atthadhammānusāsitvā, saṃvejesi mamaṃ tadā.</p>
<p class="centered">Dvādasamaṃ bhāṇavāraṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Tassāhaṃ vacanaṃ sutvā, buddhe cittaṃ pasādayiṃ;</p>
<p class="gathalast">Taṃ dhīraṃ abhivādetvā, tattha kālaṃkato ahaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Upapajjiṃ sa <span class="note">[upapajjissaṃ (sī.)]</span> tattheva, sukkamūlena codito;</p>
<p class="gathalast">Vasanto mātukucchimhi, puna dhāreti mātuyā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tamhā kāyā cavitvāna, tidase upapajjahaṃ;</p>
<p class="gathalast">Etthantare na passāmi, domanassamahaṃ tadā.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Tāvatiṃsā <a name="M1.0300"></a><a name="P1.0263"></a> cavitvāna, mātukucchiṃ samokkamiṃ;</p>
<p class="gathalast">Nikkhamitvāna kucchimhā, kaṇhasukkaṃ ajānahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Jātiyā <a name="T1.0404"></a> sattavassova <span class="note">[jātiyā sattavassena (syā.)]</span>, ārāmaṃ pāvisiṃ ahaṃ;</p>
<p class="gathalast">Gotamassa bhagavato, sakyaputtassa tādino.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Vitthārike <span class="note">[vitthārite (sī. ka.)]</span> pāvacane, bāhujaññamhi sāsane;</p>
<p class="gathalast">Addasaṃ sāsanakare, bhikkhavo tattha satthuno.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Sāvatthi <a name="V1.0283"></a> nāma nagaraṃ, rājā tatthāsi kosalo;</p>
<p class="gathalast">Rathena nāgayuttena, upesi bodhimuttamaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Tassāhaṃ nāgaṃ disvāna, pubbakammaṃ anussariṃ;</p>
<p class="gathalast">Añjaliṃ paggahetvāna, samayaṃ agamāsahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Jātiyā sattavassova, pabbajiṃ anagāriyaṃ;</p>
<p class="gathalast">Yo so buddhaṃ upaṭṭhāsi, ānando nāma sāvako.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Gatimā dhitimā ceva, satimā ca bahussuto;</p>
<p class="gathalast">Rañño cittaṃ pasādento, niyyādesi mahājuti.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Tassāhaṃ dhammaṃ sutvāna, pubbakammaṃ anussariṃ;</p>
<p class="gathalast">Tattheva ṭhitako santo, arahattamapāpuṇiṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Ekaṃsaṃ cīvaraṃ katvā, sire katvāna añjaliṃ;</p>
<p class="gathalast">Sambuddhaṃ abhivādetvā, imaṃ vācaṃ udīrayiṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘‘Padumuttarabuddhassa, dvipadindassa satthuno;</p>
<p class="gathalast">Nigguṇḍipupphaṃ paggayha, sīhāsane ṭhapesahaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Tena kammena dvipadinda, lokajeṭṭha narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ’.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Pañcavīsasahassamhi<a name="T1.0405"></a>, kappānaṃ manujādhipā;</p>
<p class="gathalast">Abbudanirabbudāni, aṭṭhaṭṭhāsiṃsu khattiyā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nigguṇḍipupphiyo thero imā gāthāyo abhāsitthāti.</p>
<p class="centered">Nigguṇḍipupphiyattherassāpadānaṃ sattamaṃ.</p>
<p class="subhead">8. Sumanāveḷiyattheraapadānaṃ</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Vessabhussa <a name="M1.0301"></a><a name="P1.0264"></a> bhagavato, lokajeṭṭhassa tādino;</p>
<p class="gathalast">Sabbe janā samāgamma, mahāpūjaṃ karonti te.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Sudhāya piṇḍaṃ katvāna, āveḷaṃ sumanāyahaṃ;</p>
<p class="gathalast">Sīhāsanassa purato, abhiropesahaṃ tadā.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Sabbe <a name="V1.0284"></a> janā samāgamma, pekkhanti pupphamuttamaṃ;</p>
<p class="gathalast">Kenidaṃ pūjitaṃ pupphaṃ, buddhaseṭṭhassa tādino.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Tena cittappasādena, nimmānaṃ upapajjahaṃ;</p>
<p class="gathalast">Anubhomi <span class="note">[anubhosiṃ (sī.)]</span> sakaṃ kammaṃ, pubbe sukatamattano.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbesānaṃ piyo homi, pupphapūjāyidaṃ phalaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Nābhijānāmi <a name="T1.0406"></a> kāyena, vācāya uda cetasā;</p>
<p class="gathalast">Saṃyatānaṃ tapassīnaṃ, kataṃ akkositaṃ mayā.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Tena sucaritenāhaṃ, cittassa paṇidhīhi ca;</p>
<p class="gathalast">Sabbesaṃ pūjito homi, anakkosassidaṃ phalaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Ito ekādase kappe, sahassārosi khattiyo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sumanāveḷiyo thero imā gāthāyo abhāsitthāti.</p>
<p class="centered">Sumanāveḷiyattherassāpadānaṃ aṭṭhamaṃ.</p>
<p class="subhead">9. Pupphacchattiyattheraapadānaṃ</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Siddhatthassa bhagavato, lokajeṭṭhassa tādino;</p>
<p class="gathalast">Saccaṃ pakāsayantassa, nibbāpentassa pāṇino.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Jalajaṃ <a name="M1.0302"></a> āharitvāna, satapattaṃ manoramaṃ;</p>
<p class="gathalast">Pupphassa chattaṃ katvāna, buddhassa abhiropayiṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Siddhattho <a name="T1.0407"></a><a name="P1.0265"></a> ca lokavidū, āhutīnaṃ paṭiggaho;</p>
<p class="gathalast">Bhikkhusaṅghe ṭhito satthā, imaṃ gāthaṃ abhāsatha.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Yo me cittaṃ pasādetvā, pupphacchattaṃ adhārayiṃ;</p>
<p class="gathalast">Tena cittappasādena, duggatiṃ so na gacchati’.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Idaṃ vatvāna sambuddho, siddhattho lokanāyako;</p>
<p class="gathalast">Uyyojetvāna parisaṃ, vehāsaṃ nabhamuggami.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Vuṭṭhite <a name="V1.0285"></a> naradevamhi, setacchattampi vuṭṭhahi;</p>
<p class="gathalast">Purato buddhaseṭṭhassa, gacchati chattamuttamaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Catunnavutito kappe, yaṃ chattaṃ abhiropayiṃ;</p>
<p class="gathalast">Duggatiṃ nābhijānāmi, pupphacchattassidaṃ phalaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Catusattatikappamhi, aṭṭha jalasikhā ahū;</p>
<p class="gathalast">Sattaratanasampannā, cakkavattī mahabbalā.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pupphacchattiyo thero imā gāthāyo abhāsitthāti.</p>
<p class="centered">Pupphacchattiyattherassāpadānaṃ navamaṃ.</p>
<p class="subhead">10. Saparivārachattadāyakattheraapadānaṃ</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Ākāse jalavuṭṭhīva vassate <span class="note">[vassati (sī. syā.), vasseti (?)]</span> dhammavuṭṭhiyā.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Tamaddasāsiṃ <a name="T1.0408"></a> sambuddhaṃ, desentaṃ amataṃ padaṃ;</p>
<p class="gathalast">Sakaṃ cittaṃ pasādetvā, agamāsiṃ sakaṃ gharaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Chattaṃ alaṅkataṃ gayha, upagacchiṃ naruttamaṃ;</p>
<p class="gathalast">Haṭṭho haṭṭhena cittena, ākāse ukkhipiṃ ahaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Susaṅgahitayānaṃva<a name="M1.0303"></a>, dantova sāvakuttamo;</p>
<p class="gathalast">Upagantvāna sambuddhaṃ, matthake sampatiṭṭhahi.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Anukampako kāruṇiko, buddho lokagganāyako;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Yena chattamidaṃ dinnaṃ, alaṅkataṃ manoramaṃ;</p>
<p class="gathalast">Tena cittappasādena, duggatiṃ so na gacchati.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘‘Sattakkhattuñca <a name="P1.0266"></a> devesu, devarajjaṃ karissati;</p>
<p class="gathalast">Bāttiṃsakkhattuñca rājā, cakkavattī bhavissati.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘‘Tassa <a name="V1.0286"></a> dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Buddhassa giramaññāya, vācāsabhimudīritaṃ;</p>
<p class="gathalast">Pasannacitto sumano, bhiyyo hāsaṃ janesahaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Jahitvā mānusaṃ yoniṃ, dibbaṃ yoniṃ <span class="note">[devayoniṃ (sī.), dibbayoniṃ (syā.)]</span> majjhagaṃ;</p>
<p class="gathalast">Vimānamuttamaṃ mayhaṃ, abbhuggataṃ manoramaṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Vimānā <a name="T1.0409"></a> nikkhamantassa, setacchattaṃ dharīyati;</p>
<p class="gathalast">Tadā saññaṃ paṭilabhiṃ, pubbakammassidaṃ phalaṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Devalokā cavitvāna, manussattañca āgamiṃ;</p>
<p class="gathalast">Chattiṃsakkhattuṃ cakkavattī, sattakappasatamhito.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Tamhā kāyā cavitvāna, āgacchiṃ <span class="note">[agañchiṃ (?)]</span> tidasaṃ puraṃ;</p>
<p class="gathalast">Saṃsaritvānupubbena, mānusaṃ punarāgamiṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Okkantaṃ mātukucchiṃ maṃ, settacchattaṃ adhārayuṃ;</p>
<p class="gathalast"><span class="bld">Jātiyā sattavassohaṃ,</span> pabbajiṃ anagāriyaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Sunando nāma nāmena, brāhmaṇo mantapāragū;</p>
<p class="gathalast">Phalikaṃ chattamādāya, sāvakaggassa so tadā.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Anumodi <a name="M1.0304"></a> mahāvīro, sāriputto mahākathī;</p>
<p class="gathalast">Sutvānumodanaṃ tassa, pubbakammamanussariṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Añjaliṃ paggahetvāna, sakaṃ cittaṃ pasādayiṃ;</p>
<p class="gathalast">Saritvā purimaṃ kammaṃ, arahattamapāpuṇiṃ.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Uṭṭhāya āsanā tamhā, sire katvāna añjaliṃ;</p>
<p class="gathalast">Sambuddhaṃ abhivādetvā, imaṃ vācaṃ udīriyiṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Satasahassito kappe, buddho loke anuttaro;</p>
<p class="gathalast">Padumuttaro lokavidū, āhutīnaṃ paṭiggaho.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Tassa chattaṃ mayā dinnaṃ, vicittaṃ samalaṅkataṃ;</p>
<p class="gathalast">Ubho hatthehi paggaṇhi, sayambhū aggapuggalo.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Aho <a name="T1.0410"></a><a name="P1.0267"></a> buddho aho dhammo, aho no satthusampadā;</p>
<p class="gathalast">Ekacchattassa dānena, duggatiṃ nupapajjahaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Kilesā <a name="V1.0287"></a> jhāpitā mayhaṃ, bhavā sabbe samūhatā;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saparivārachattadāyako thero imā gāthāyo abhāsitthāti.</p>
<p class="centered">Saparivārachattadāyakattherassāpadānaṃ dasamaṃ.</p>
<p class="centered">Umāpupphiyavaggo tettiṃsatimo.</p>
<p class="bodytext">Tassuddānaṃ –</p>
<p class="gatha1">Umāpupphañca pulinaṃ, hāso yañño nimittako;</p>
<p class="gatha2">Saṃsāvako nigguṇḍī ca, sumanaṃ pupphachattako;</p>
<p class="gathalast">Saparivārachatto ca, gāthā sattasatuttarāti.</p>
<a name="kn10_34"></a>
<p class="chapter">34. Gandhodakavaggo</p>
<p class="subhead">1. Gandhadhūpiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Siddhatthassa <a name="T1.0411"></a><a name="M1.0305"></a><a name="V1.0288"></a> bhagavato, gandhadhūpaṃ adāsahaṃ;</p>
<p class="gathalast">Sumanehi paṭicchannaṃ, buddhānucchavikañca taṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kañcanagghiyasaṅkāsaṃ, buddhaṃ lokagganāyakaṃ;</p>
<p class="gathalast">Indīvaraṃva jalitaṃ, ādittaṃva hutāsanaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Byagghusabhaṃva pavaraṃ, abhijātaṃva kesariṃ;</p>
<p class="gathalast">Nisinnaṃ samaṇānaggaṃ, bhikkhusaṅghapurakkhataṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Disvā cittaṃ pasādetvā, paggahetvāna añjaliṃ;</p>
<p class="gathalast">Vanditvā satthuno pāde, pakkāmiṃ uttarāmukho.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Catunnavutito kappe, yaṃ gandhamadadiṃ tadā;</p>
<p class="gathalast">Duggatiṃ nābhijānāmi, gandhapūjāyidaṃ phalaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gandhadhūpiyo thero imā gāthāyo abhāsitthāti.</p>
<p class="centered">Gandhadhūpiyattherassāpadānaṃ paṭhamaṃ.</p>
<p class="subhead">2. Udakapūjakattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Suvaṇṇavaṇṇaṃ <a name="T1.0412"></a> sambuddhaṃ, gacchantaṃ anilañjase;</p>
<p class="gathalast">Ghatāsanaṃva jalitaṃ, ādittaṃva hutāsanaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Pāṇinā udakaṃ gayha, ākāse ukkhipiṃ ahaṃ;</p>
<p class="gathalast">Sampaṭicchi mahāvīro, buddho kāruṇiko isi.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Antalikkhe ṭhito satthā, padumuttaranāmako;</p>
<p class="gathalast">Mama saṅkappamaññāya, imaṃ gāthamabhāsatha.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘‘Iminā <a name="V1.0289"></a> dakadānena, pītiuppādanena ca;</p>
<p class="gathalast">Kappasatasahassampi, duggatiṃ nupapajjasi’.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Tena <a name="M1.0306"></a> kammena dvipadinda, lokajeṭṭha narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Sahassarājanāmena, tayo ca cakkavattino;</p>
<p class="gathalast">Pañcasaṭṭhikappasate, cāturantā janādhipā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā udakapūjako thero imā gāthāyo abhāsitthāti.</p>
<p class="centered">Udakapūjakattherassāpadānaṃ dutiyaṃ.</p>
<p class="subhead">3. Punnāgapupphiyattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Kānanaṃ <a name="T1.0413"></a> vanamogayha, vasāmi luddako ahaṃ;</p>
<p class="gathalast">Punnāgaṃ pupphitaṃ disvā, buddhaseṭṭhaṃ anussariṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Taṃ pupphaṃ ocinitvāna, sugandhaṃ gandhitaṃ subhaṃ;</p>
<p class="gathalast">Thūpaṃ katvāna puline, buddhassa abhiropayiṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Dvenavute ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekamhi navute kappe, eko āsiṃ tamonudo;</p>
<p class="gathalast">Sattaratanasampanno, cakkavattī mahabbalo.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā punnāgapupphiyo thero imā gāthāyo abhāsitthāti.</p>
<p class="centered">Punnāgapupphiyattherassāpadānaṃ tatiyaṃ.</p>
<p class="subhead">4. Ekadussadāyakattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Nagare haṃsavatiyā, ahosiṃ tiṇahārako;</p>
<p class="gathalast">Tiṇahārena jīvāmi, tena posemi dārake.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Padumuttaro <a name="T1.0414"></a><a name="M1.0307"></a> nāma jino, sabbadhammāna pāragū;</p>
<p class="gathalast">Tamandhakāraṃ nāsetvā, uppajji lokanāyako.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Sake <a name="V1.0290"></a> ghare nisīditvā, evaṃ cintesahaṃ tadā;</p>
<p class="gathalast">‘Buddho loke samuppanno, deyyadhammo ca natthi me.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Idaṃ me sāṭakaṃ ekaṃ, natthi me koci dāyako;</p>
<p class="gathalast">Dukkho nirayasamphasso, ropayissāmi dakkhiṇaṃ’.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Evāhaṃ cintayitvāna, sakaṃ cittaṃ pasādayiṃ;</p>
<p class="gathalast">Ekaṃ dussaṃ gahetvāna, buddhaseṭṭhassadāsahaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Ekaṃ dussaṃ daditvāna, ukkuṭṭhiṃ sampavattayiṃ;</p>
<p class="gathalast">Yadi buddho tuvaṃ vīra, tārehi maṃ mahāmuni.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mama dānaṃ pakittento, akā me anumodanaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘‘Iminā ekadussena, cetanāpaṇidhīhi ca;</p>
<p class="gathalast">Kappasatasahassāni, vinipātaṃ na gacchati.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘‘Chattiṃsakkhattuṃ devindo, devarajjaṃ karissati;</p>
<p class="gatha2">Tettiṃsakkhattuṃ rājā ca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘‘Devaloke manusse vā, saṃsaranto tuvaṃ bhave;</p>
<p class="gatha2">Rūpavā guṇasampanno, anavakkantadehavā;</p>
<p class="gathalast">Akkhobhaṃ amitaṃ dussaṃ, labhissasi yadicchakaṃ’.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Idaṃ <a name="T1.0415"></a> vatvāna sambuddho, jalajuttamanāmako;</p>
<p class="gathalast">Nabhaṃ abbhuggamī dhīro, haṃsarājāva ambare.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Bhoge me ūnatā natthi, ekadussassidaṃ phalaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paduddhāre paduddhāre, dussaṃ nibbattate mamaṃ;</p>
<p class="gathalast">Heṭṭhā dussamhi tiṭṭhāmi, upari chadanaṃ mama.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Cakkavāḷamupādāya, sakānanaṃ sapabbataṃ;</p>
<p class="gathalast">Icchamāno cahaṃ ajja, dussehi chādayeyyahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Teneva <a name="M1.0308"></a> ekadussena, saṃsaranto bhavābhave;</p>
<p class="gathalast">Suvaṇṇavaṇṇo hutvāna, saṃsarāmi bhavābhave.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Vipākaṃ ekadussassa, najjhagaṃ katthacikkhayaṃ;</p>
<p class="gathalast">Ayaṃ me antimā jāti, vipaccati idhāpi me.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Satasahassito <a name="V1.0291"></a> kappe, yaṃ dussamadadiṃ tadā;</p>
<p class="gathalast">Duggatiṃ nābhijānāmi, ekadussassidaṃ phalaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekadussadāyako thero imā gāthāyo abhāsitthāti.</p>
<p class="centered">Ekadussadāyakattherassāpadānaṃ catutthaṃ.</p>
<p class="subhead">5. Phusitakampiyattheraapadānaṃ</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Vipassī <a name="T1.0416"></a><a name="P1.0268"></a> nāma <span class="note">[sabbatthapi evameva dissati]</span></p>
<p class="bodytext">Sambuddho, lokajeṭṭho narāsabho.</p>
<p class="gathalast">Khīṇāsavehi sahito, saṅghārāme vasī tadā.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ārāmadvārā nikkhamma, vipassī <span class="note">[sabbatthapi evameva dissati]</span> lokanāyako;</p>
<p class="gathalast">Saha satasahassehi, aṭṭha <span class="note">[sahassasatasissehi, aṭṭha (ka.), aṭṭha satasahassehi, saha (?)]</span> khīṇāsavehi so.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ajinena nivatthohaṃ, vākacīradharopi ca;</p>
<p class="gathalast">Kusumodakamādāya <span class="note">[kusumbhodaka… (sī. syā.)]</span>, sambuddhaṃ upasaṅkamiṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Sakaṃ cittaṃ pasādetvā, vedajāto katañjalī;</p>
<p class="gathalast">Kusumodakamādāya, buddhamabbhukkiriṃ ahaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Tena kammena sambuddho, jalajuttamanāmako <span class="note">[sabbatthapi evameva dissati]</span>;</p>
<p class="gathalast">Mama kammaṃ pakittetvā, agamā yena patthitaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Phusitā <a name="M1.0309"></a> pañcasahassā, yehi pūjesahaṃ jinaṃ;</p>
<p class="gathalast">Aḍḍhateyyasahassehi, devarajjaṃ akārayiṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Aḍḍhateyyasahassehi, cakkavattī ahosahaṃ;</p>
<p class="gathalast">Avasesena kammena, arahattamapāpuṇiṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Devarājā yadā homi <span class="note">[ahosiṃ (syā. ka.)]</span>, manujādhipatī yadā <span class="note">[tadā (syā. ka.)]</span>;</p>
<p class="gathalast">Tameva nāmadheyyaṃ me, phusito nāma homahaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Devabhūtassa santassa, athāpi mānusassa vā;</p>
<p class="gathalast">Samantā byāmato mayhaṃ, phusitaṃva pavassati.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Bhavā <a name="T1.0417"></a><a name="V1.0292"></a> ugghāṭitā mayhaṃ, kilesā jhāpitā mama;</p>
<p class="gathalast">Sabbāsavaparikkhīṇo, phusitassa idaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Candanasseva me kāyā, tathā gandho pavāyati;</p>
<p class="gathalast">Sarīrato mama gandho, aḍḍhakose pavāyati.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Dibbagandhaṃ sampavantaṃ, puññakammasamaṅginaṃ;</p>
<p class="gathalast">Gandhaṃ ghatvāna jānanti, phusito āgato idha.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Sākhāpalāsakaṭṭhāni<a name="P1.0269"></a>, tiṇānipi ca sabbaso;</p>
<p class="gathalast">Mama saṅkappamaññāya, gandho sampajjate khaṇe.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Satasahassito <span class="note">[sabbatthapi evameva dissati]</span> kappe, candanaṃ abhipūjayiṃ;</p>
<p class="gathalast">Duggatiṃ nābhijānāmi, phusitassa idaṃ phalaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phusitakampiyo thero imā gāthāyo abhāsitthāti.</p>
<p class="centered">Phusitakampiyattherassāpadānaṃ pañcamaṃ.</p>
<p class="subhead">6. Pabhaṅkarattheraapadānaṃ</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Padumuttarabhagavato, lokajeṭṭhassa tādino;</p>
<p class="gathalast">Vipine cetiyaṃ āsi, vāḷamigasamākule.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Na <a name="T1.0418"></a><a name="M1.0310"></a> koci visahi gantuṃ, cetiyaṃ abhivandituṃ;</p>
<p class="gathalast">Tiṇakaṭṭhalatonaddhaṃ, paluggaṃ āsi cetiyaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Vanakammiko tadā āsiṃ, pitumātumatenahaṃ <span class="note">[pitupetāmahenahaṃ (sī.), pitāpetāmahenahaṃ (syā.)]</span>;</p>
<p class="gathalast">Addasaṃ vipine thūpaṃ, luggaṃ tiṇalatākulaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Disvānāhaṃ buddhathūpaṃ, garucittaṃ upaṭṭhahiṃ;</p>
<p class="gathalast">Buddhaseṭṭhassa thūpoyaṃ, paluggo acchatī vane.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Nacchannaṃ nappatirūpaṃ, jānantassa guṇāguṇaṃ;</p>
<p class="gathalast">Buddhathūpaṃ asodhetvā, aññaṃ kammaṃ payojaye.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Tiṇakaṭṭhañca valliñca, sodhayitvāna cetiye;</p>
<p class="gathalast">Vanditvā aṭṭha vārāni <span class="note">[aṭṭha ṭhānāni (ka.)]</span>, paṭikuṭiko agacchahaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Tena <a name="V1.0293"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Tattha me sukataṃ byamhaṃ, sovaṇṇaṃ sapabhassaraṃ;</p>
<p class="gathalast">Saṭṭhiyojanamubbiddhaṃ, tiṃsayojanavitthataṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Tisatāni ca vārāni, devarajjamakārayiṃ;</p>
<p class="gathalast">Pañcavīsatikkhattuñca, cakkavattī ahosahaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Bhavābhave saṃsaranto, mahābhogaṃ labhāmahaṃ;</p>
<p class="gathalast">Bhoge me ūnatā natthi, sodhanāya idaṃ phalaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Sivikā <a name="P1.0270"></a> hatthikhandhena, vipine gacchato mama;</p>
<p class="gathalast">Yaṃ yaṃ disāhaṃ gacchāmi, saraṇaṃ sampate <span class="note">[sijjhate (ka.)]</span> vanaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Khāṇuṃ <a name="T1.0419"></a> vā kaṇṭakaṃ vāpi, nāhaṃ passāmi cakkhunā;</p>
<p class="gathalast">Puññakammena saṃyutto, sayamevāpanīyare.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Kuṭṭhaṃ gaṇḍo kilāso ca, apamāro vitacchikā;</p>
<p class="gathalast">Daddu kacchu <span class="note">[kaṇḍu (syā.)]</span> ca me natthi, sodhanāya idaṃ phalaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Aññampi <a name="M1.0311"></a> me acchariyaṃ, buddhathūpassa sodhane <span class="note">[buddhathūpamhi sodhite (syā.)]</span>;</p>
<p class="gathalast">Nābhijānāmi me kāye, jātaṃ piḷakabindukaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Aññampi me acchariyaṃ, buddhathūpamhi sodhite <span class="note">[sabbatthapi evameva dissati, tathā uparipi]</span>;</p>
<p class="gathalast">Duve bhave saṃsarāmi, devatte atha mānuse.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Aññampi me acchariyaṃ, buddhathūpamhi sodhite;</p>
<p class="gathalast">Suvaṇṇavaṇṇo sabbattha, sappabhāso bhavāmahaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Aññampi me acchariyaṃ, buddhathūpamhi sodhite;</p>
<p class="gathalast">Amanāpaṃ vivajjati, manāpaṃ upatiṭṭhati.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Aññampi me acchariyaṃ, buddhathūpamhi sodhite;</p>
<p class="gathalast">Visuddhaṃ hoti me cittaṃ, ekaggaṃ susamāhitaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Aññampi me acchariyaṃ, buddhathūpamhi sodhite;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, sodhanāya idaṃ phalaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Paṭisambhidā <a name="V1.0294"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0420"></a> sudaṃ āyasmā pabhaṅkaro thero imā gāthāyo abhāsitthāti.</p>
<p class="centered">Pabhaṅkarattherassāpadānaṃ chaṭṭhaṃ.</p>
<p class="subhead">7. Tiṇakuṭidāyakattheraapadānaṃ</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Nagare bandhumatiyā, ahosiṃ parakammiko;</p>
<p class="gathalast">Parakammāyane yutto, parabhattaṃ apassito.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Rahogato nisīditvā, evaṃ cintesahaṃ tadā;</p>
<p class="gathalast">Buddho loke samuppanno, adhikāro ca natthi me.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Kālo <a name="P1.0271"></a> me gatiṃ <span class="note">[kālo gatiṃ me (sī. syā.)]</span> sodhetuṃ, khaṇo me paṭipādito;</p>
<p class="gathalast">Dukkho nirayasamphasso, apuññānañhi pāṇinaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Evāhaṃ cintayitvāna, kammasāmiṃ upāgamiṃ;</p>
<p class="gathalast">Ekāhaṃ kammaṃ yācitvā, vipinaṃ pāvisiṃ ahaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Tiṇakaṭṭhañca <a name="M1.0312"></a> valliñca, āharitvānahaṃ tadā;</p>
<p class="gathalast">Tidaṇḍake ṭhapetvāna, akaṃ tiṇakuṭiṃ ahaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Saṅghassatthāya kuṭikaṃ, niyyādetvāna <span class="note">[niyyātetvāna (sī.)]</span> taṃ ahaṃ;</p>
<p class="gathalast">Tadaheyeva āgantvā, kammasāmiṃ upāgamiṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Tena kammena sukatena, tāvatiṃsamagacchahaṃ;</p>
<p class="gathalast">Tattha me sukataṃ byamhaṃ, kuṭikāya sunimmitaṃ <span class="note">[tiṇakuṭikāya nimmitaṃ (sī.)]</span>.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Sahassakaṇḍaṃ <a name="T1.0421"></a> satabheṇḍu, dhajālu haritāmayaṃ;</p>
<p class="gathalast">Satasahassaniyyūhā, byamhe pātubhaviṃsu me.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Mama saṅkappamaññāya, pāsādo upatiṭṭhati.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Bhayaṃ vā chambhitattaṃ vā, lomahaṃso na vijjati;</p>
<p class="gathalast">Tāsaṃ mama na jānāmi, tiṇakuṭikāyidaṃ <span class="note">[tiṇakuṭiyidaṃ (ka.)]</span> phalaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Sīhabyagghā ca dīpī ca, acchakokataracchakā <span class="note">[taracchayo (syā. ka.)]</span>;</p>
<p class="gathalast">Sabbe maṃ parivajjenti, tiṇakuṭikāyidaṃ phalaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Sarīsapā <a name="V1.0295"></a> <span class="note">[siriṃsapā (sī. syā.), sariṃsapā (ka.)]</span> ca bhūtā ca, ahī kumbhaṇḍarakkhasā;</p>
<p class="gathalast">Tepi maṃ parivajjenti, tiṇakuṭikāyidaṃ phalaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Na pāpasupinassāpi, sarāmi dassanaṃ mama;</p>
<p class="gathalast">Upaṭṭhitā sati mayhaṃ, tiṇakuṭikāyidaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Tāyeva tiṇakuṭikāya, anubhotvāna sampadā;</p>
<p class="gathalast">Gotamassa bhagavato, dhammaṃ sacchikariṃ ahaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, tiṇakuṭikāyidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0422"></a> sudaṃ āyasmā tiṇakuṭidāyako thero imā gāthāyo abhāsitthāti.</p>
<p class="centered">Tiṇakuṭidāyakattherassāpadānaṃ sattamaṃ.</p>
<p class="subhead">8. Uttareyyadāyakattheraapadānaṃ</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Nagare <a name="M1.0313"></a><a name="P1.0272"></a> haṃsavatiyā, ahosiṃ brāhmaṇo tadā;</p>
<p class="gathalast">Ajjhāyako mantadharo, tiṇṇaṃ vedāna pāragū.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Purakkhato sasissehi, jātimā ca susikkhito;</p>
<p class="gathalast">Toyābhisecanatthāya, nagarā nikkhamiṃ tadā.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Khīṇāsavasahassehi, pāvisī nagaraṃ jino.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Sucārurūpaṃ disvāna, āneñjakāritaṃ viya;</p>
<p class="gathalast">Parivutaṃ arahantehi, disvā cittaṃ pasādayiṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Sirasmiṃ añjaliṃ katvā, namassitvāna subbataṃ;</p>
<p class="gathalast">Pasannacitto sumano, uttarīyamadāsahaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Ubho hatthehi paggayha, sāṭakaṃ ukkhipiṃ ahaṃ;</p>
<p class="gathalast">Yāvatā buddhaparisā, tāva chādesi sāṭako.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Piṇḍacāraṃ carantassa, mahābhikkhugaṇādino;</p>
<p class="gathalast">Chadaṃ karonto aṭṭhāsi, hāsayanto mamaṃ tadā.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Gharato <a name="T1.0423"></a><a name="V1.0296"></a> nikkhamantassa, sayambhū aggapuggalo;</p>
<p class="gathalast">Vīthiyaṃva ṭhito satthā, akā me <span class="note">[akāsi (syā.)]</span> anumodanaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Pasannacitto sumano, yo me adāsi sāṭakaṃ;</p>
<p class="gathalast">Tamahaṃ kittayissāmi, suṇotha mama bhāsato.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Paññāsakkhattuṃ devindo, devarajjaṃ karissati.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘‘Devaloke vasantassa, puññakammasamaṅgino;</p>
<p class="gathalast">Samantā yojanasataṃ, dussacchannaṃ bhavissati.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘‘Chattiṃsakkhattuṃ rājā ca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘‘Bhave saṃsaramānassa, puññakammasamaṅgino;</p>
<p class="gathalast">Manasā patthitaṃ sabbaṃ, nibbattissati tāvade.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘‘Koseyyakambaliyāni <a name="M1.0314"></a> <span class="note">[koseyyakambalīyāni (sī.)]</span>, khomakappāsikāni ca;</p>
<p class="gathalast">Mahagghāni ca dussāni, paṭilacchatiyaṃ naro.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘‘Manasā <a name="P1.0273"></a> patthitaṃ sabbaṃ, paṭilacchatiyaṃ naro;</p>
<p class="gathalast">Ekadussassa vipākaṃ, anubhossati sabbadā.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Gotamassa bhagavato, dhammaṃ sacchikarissati’.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Aho me sukataṃ kammaṃ, sabbaññussa mahesino;</p>
<p class="gathalast">Ekāhaṃ sāṭakaṃ datvā, pattomhi amataṃ padaṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Maṇḍape <a name="T1.0424"></a> rukkhamūle vā, vasato suññake ghare;</p>
<p class="gathalast">Dhāreti dussachadanaṃ, samantā byāmato mama.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Aviññattaṃ nivāsemi <span class="note">[aviññattāni sevāmi (?)]</span>, cīvaraṃ paccayañcahaṃ;</p>
<p class="gathalast">Lābhī <span class="note">[lābhimhi (syā.)]</span> annassa pānassa, uttareyyassidaṃ phalaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, vatthadānassidaṃ phalaṃ.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā uttareyyadāyako thero imā gāthāyo abhāsitthāti.</p>
<p class="centered">Uttareyyadāyakattherassāpadānaṃ aṭṭhamaṃ.</p>
<p class="subhead">9. Dhammasavaniyattheraapadānaṃ</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Padumuttaro <a name="V1.0297"></a> nāma jino, sabbadhammāna pāragū;</p>
<p class="gathalast">Catusaccaṃ pakāsento, santāresi bahuṃ janaṃ.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Ahaṃ tena samayena, jaṭilo uggatāpano;</p>
<p class="gathalast">Dhunanto vākacīrāni, gacchāmi ambare tadā.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Buddhaseṭṭhassa upari, gantuṃ na visahāmahaṃ;</p>
<p class="gathalast">Pakkhīva selamāsajja <span class="note">[selamāpajja (syā.)]</span>, gamanaṃ na labhāmahaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Na <a name="T1.0425"></a><a name="M1.0315"></a> me idaṃ bhūtapubbaṃ, iriyassa vikopanaṃ;</p>
<p class="gathalast">Dake yathā ummujjitvā, evaṃ gacchāmi ambare.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Uḷārabhūto <a name="P1.0274"></a> manujo, heṭṭhāsīno <span class="note">[heṭṭhāpi no (ka.)]</span> bhavissati;</p>
<p class="gathalast">Handa menaṃ gavesissaṃ, api atthaṃ labheyyahaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Orohanto antalikkhā, saddamassosi satthuno;</p>
<p class="gathalast">Aniccataṃ kathentassa, tamahaṃ uggahiṃ tadā.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Aniccasaññamuggayha, agamāsiṃ mamassamaṃ;</p>
<p class="gathalast">Yāvatāyuṃ vasitvāna, tattha kālaṅkato ahaṃ.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Carime vattamānamhi, taṃ dhammasavanaṃ <span class="note">[dhammasavaṇaṃ (sī.)]</span> sariṃ;</p>
<p class="gathalast">Tena kammena sukatena, tāvatiṃsamagacchahaṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Tiṃsakappasahassāni, devaloke ramiṃ ahaṃ;</p>
<p class="gathalast">Ekapaññāsakkhattuñca, devarajjamakārayiṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Ekasattatikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Pitugehe nisīditvā, samaṇo bhāvitindriyo;</p>
<p class="gathalast">Gāthāya paridīpento, aniccatamudāhari <span class="note">[aniccavatthudāhari (syā. ka.)]</span>.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Anussarāmi taṃ saññaṃ, saṃsaranto bhavābhave;</p>
<p class="gathalast">Na koṭiṃ paṭivijjhāmi <span class="note">[na koci paṭivajjāmi (ka.)]</span>, nibbānaṃ accutaṃ padaṃ <span class="note">[ayaṃ gāthā upari 43 vagge sattamāpadāne purimagāthāya puretaraṃ dissati]</span>.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Aniccā vata saṅkhārā, uppādavayadhammino;</p>
<p class="gathalast">Uppajjitvā nirujjhanti, tesaṃ vūpasamo sukho.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Saha <a name="T1.0426"></a><a name="V1.0298"></a> gāthaṃ suṇitvāna, pubbakammaṃ anussariṃ;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Jātiyā sattavassohaṃ, arahattamapāpuṇiṃ;</p>
<p class="gathalast">Upasampādayi buddho, guṇamaññāya cakkhumā.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Dārakova <a name="M1.0316"></a> ahaṃ santo, karaṇīyaṃ samāpayiṃ;</p>
<p class="gathalast">Kiṃ me karaṇīyaṃ ajja, sakyaputtassa sāsane.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, saddhammasavane phalaṃ.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhammasavaniyo thero imā gāthāyo abhāsitthāti.</p>
<p class="centered">Dhammasavaniyattherassāpadānaṃ navamaṃ.</p>
<p class="subhead">10. Ukkhittapadumiyattheraapadānaṃ</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Nagare <a name="P1.0275"></a> haṃsavatiyā, ahosiṃ māliko tadā;</p>
<p class="gathalast">Ogāhetvā padumasaraṃ, satapattaṃ ocināmahaṃ.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Saha satasahassehi <span class="note">[satasahassasissehi (ka.)]</span>, santacittehi tādibhi.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Khīṇāsavehi <a name="T1.0427"></a> suddhehi, chaḷabhiññehi jhāyibhi <span class="note">[so tadā (sī.), so saha (ka.)]</span>;</p>
<p class="gathalast">Mama vuddhiṃ samanvesaṃ, āgacchi mama santikaṃ <span class="note">[mama santike (sī.), purisuttamo (syā. ka.)]</span>.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Disvānahaṃ devadevaṃ, sayambhuṃ lokanāyakaṃ;</p>
<p class="gathalast">Vaṇṭe chetvā satapattaṃ, ukkhipimambare tadā.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Yadi buddho tuvaṃ vīra, lokajeṭṭho narāsabho;</p>
<p class="gathalast">Sayaṃ gantvā satapattā, matthake dhārayantu te.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Adhiṭṭhahi mahāvīro, lokajeṭṭho narāsabho;</p>
<p class="gathalast">Buddhassa ānubhāvena, matthake dhārayiṃsu te.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Tattha <a name="M1.0317"></a><a name="V1.0299"></a> me sukataṃ byamhaṃ, satapattanti vuccati;</p>
<p class="gathalast">Saṭṭhiyojanamubbiddhaṃ, tiṃsayojanavitthataṃ.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Sahassakkhattuṃ devindo, devarajjamakārayiṃ;</p>
<p class="gathalast">Pañcasattatikkhattuñca, cakkavattī ahosahaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Anubhomi sakaṃ kammaṃ, pubbe sukatamattano.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Tenevekapadumena, anubhotvāna sampadā;</p>
<p class="gathalast">Gotamassa bhagavato, dhammaṃ sacchikariṃ ahaṃ.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Satasahassito <a name="T1.0428"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, ekapadumassidaṃ phalaṃ.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Paṭisambhidā <a name="P1.0276"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ukkhittapadumiyo thero imā gāthāyo abhāsitthāti.</p>
<p class="centered">Ukkhittapadumiyattherassāpadānaṃ dasamaṃ.</p>
<p class="centered">Gandhodakavaggo catutiṃsatimo.</p>
<p class="bodytext">Tassuddānaṃ –</p>
<p class="gatha1">Gandhadhūpo udakañca, punnāga ekadussakā;</p>
<p class="gathalast">Phusito ca pabhaṅkaro, kuṭido uttarīyako.</p>
<p class="gatha1">Savanī ekapadumī, gāthāyo sabbapiṇḍitā;</p>
<p class="gathalast">Ekaṃ gāthāsatañceva, catutālīsameva ca.</p>
<a name="kn10_35"></a>
<p class="chapter">35. Ekapadumiyavaggo</p>
<p class="subhead">1. Ekapadumiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumuttaro <a name="T1.0429"></a><a name="M1.0318"></a><a name="V1.0300"></a> nāma jino, sabbadhammāna pāragū;</p>
<p class="gathalast">Bhavābhave vibhāvento, tāresi janataṃ bahuṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Haṃsarājā tadā homi, dijānaṃ pavaro ahaṃ;</p>
<p class="gathalast">Jātassaraṃ samogayha, kīḷāmi haṃsakīḷitaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Jātassarassa upari, āgacchi tāvade jino.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Disvānahaṃ devadevaṃ, sayambhuṃ lokanāyakaṃ;</p>
<p class="gathalast">Vaṇṭe chetvāna padumaṃ, satapattaṃ manoramaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Mukhatuṇḍena paggayha, pasanno lokanāyake <span class="note">[vippasannena cetasā (syā.)]</span>;</p>
<p class="gathalast">Ukkhipitvāna gagaṇe <span class="note">[ukkhipitvā nalāṭena (ka.)]</span>, buddhaseṭṭhaṃ apūjayiṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Antalikkhe ṭhito satthā, akā me anumodanaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘‘Iminā ekapadumena, cetanāpaṇidhīhi ca;</p>
<p class="gathalast">Kappānaṃ satasahassaṃ, vinipātaṃ na gacchasi’.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Idaṃ vatvāna sambuddho, jalajuttamanāmako;</p>
<p class="gathalast">Mama kammaṃ pakittetvā, agamā yena patthitaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Satasahassito <a name="T1.0430"></a><a name="P1.0277"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekapadumiyo thero imā gāthāyo abhāsitthāti.</p>
<p class="centered">Ekapadumiyattherassāpadānaṃ paṭhamaṃ.</p>
<p class="subhead">2. Tīṇuppalamāliyattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Candabhāgānadītīre<a name="M1.0319"></a><a name="V1.0301"></a>, ahosiṃ vānaro tadā;</p>
<p class="gathalast">Addasaṃ virajaṃ buddhaṃ, nisinnaṃ pabbatantare.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Obhāsentaṃ disā sabbā, sālarājaṃva phullitaṃ;</p>
<p class="gathalast">Lakkhaṇabyañjanūpetaṃ, disvā attamano ahuṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Udaggacitto sumano, pītiyā haṭṭhamānaso;</p>
<p class="gathalast">Tīṇi uppalapupphāni, matthake abhiropayiṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Pupphāni abhiropetvā, vipassissa mahesino;</p>
<p class="gathalast">Sagāravo bhavitvāna <span class="note">[gamitvāna (sī.), namitvāna (ka.)]</span>, pakkāmiṃ uttarāmukho.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Gacchanto paṭikuṭiko, vippasannena cetasā;</p>
<p class="gathalast">Selantare patitvāna <span class="note">[papatitvā (syā. ka.)]</span>, pāpuṇiṃ jīvitakkhayaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Tena <a name="T1.0431"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ <span class="note">[purimaṃ jātiṃ (?) upari 38 vagge tatiyāpadāne evameva dissati]</span>, tāvatiṃsamagacchahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Satānaṃ <a name="P1.0278"></a> tīṇikkhattuñca, devarajjaṃ akārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tīṇuppalamāliyo <span class="note">[tiuppalamāliyo (sī.)]</span> thero imā gāthāyo abhāsitthāti.</p>
<p class="centered">Tīṇuppalamāliyattherassāpadānaṃ dutiyaṃ.</p>
<p class="subhead">3. Dhajadāyakattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Tisso nāma ahu satthā, lokajeṭṭho narāsabho;</p>
<p class="gathalast">Tayopadhikkhaye <span class="note">[tassopadhikkhaye (sī.)]</span> disvā, dhajaṃ āropitaṃ mayā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Tena <a name="M1.0320"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Satānaṃ <a name="V1.0302"></a> tīṇikkhattuñca, devarajjaṃ akārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Padesarajjaṃ <a name="T1.0432"></a> vipulaṃ, gaṇanāto asaṅkhiyaṃ;</p>
<p class="gathalast">Anubhomi sakaṃ kammaṃ, pubbe sukatamattano.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, dhajadānassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Icchamāno cahaṃ ajja, sakānanaṃ sapabbataṃ;</p>
<p class="gathalast">Khomadussena chādeyyaṃ, tadā mayhaṃ kate phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhajadāyako thero imā gāthāyo abhāsitthāti.</p>
<p class="centered">Dhajadāyakattherassāpadānaṃ tatiyaṃ.</p>
<p class="subhead">4. Tikiṅkaṇipūjakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Himavantassāvidūre, bhūtagaṇo nāma pabbato;</p>
<p class="gathalast">Tatthaddasaṃ paṃsukūlaṃ, dumaggamhi vilaggitaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Tīṇi kiṅkaṇipupphāni, ocinitvānahaṃ tadā;</p>
<p class="gathalast">Haṭṭho haṭṭhena cittena, paṃsukūlaṃ apūjayiṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, tiṇṇaṃ pupphānidaṃ phalaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā <a name="T1.0433"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tikiṅkaṇipūjako thero imā gāthāyo abhāsitthāti.</p>
<p class="centered">Tikiṅkaṇipūjakattherassāpadānaṃ catutthaṃ.</p>
<p class="subhead">5. Naḷāgārikattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Himavantassāvidūre<a name="M1.0321"></a>, hārito nāma pabbato;</p>
<p class="gathalast">Sayambhū nārado nāma, rukkhamūle vasī tadā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Naḷāgāraṃ karitvāna, tiṇena chādayiṃ ahaṃ;</p>
<p class="gathalast">Caṅkamaṃ sodhayitvāna, sayambhussa adāsahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Catuddasasu <a name="V1.0303"></a> kappesu, devaloke ramiṃ ahaṃ;</p>
<p class="gathalast">Catusattatikkhattuñca, devarajjaṃ akārayiṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Catusattati <span class="note">[sattasattati (sī.)]</span> kkhattuñca<a name="P1.0279"></a>, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Ubbiddhaṃ bhavanaṃ mayhaṃ, indalaṭṭhīva uggataṃ;</p>
<p class="gathalast">Sahassathambhaṃ atulaṃ, vimānaṃ sapabhassaraṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Dve sampattī anubhotvā, sukkamūlena codito;</p>
<p class="gathalast">Gotamassa bhagavato, sāsane pabbajiṃ ahaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Padhānapahitattomhi<a name="T1.0434"></a>, upasanto nirūpadhi;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā naḷāgāriko thero imā gāthāyo abhāsitthāti.</p>
<p class="centered">Naḷāgārikattherassāpadānaṃ pañcamaṃ.</p>
<p class="subhead">6. Campakapupphiyattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Himavantassāvidūre, jāpalo <span class="note">[cāpalo (sī.), chāpalo (syā.)]</span> nāma pabbato;</p>
<p class="gathalast">Buddho sudassano nāma, vihāsi pabbatantare.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Pupphaṃ hemavantaṃ <span class="note">[hemavataṃ (sī.), hemavaṇṇaṃ (syā.)]</span> gayha, gacchaṃ vehāyasenahaṃ;</p>
<p class="gathalast">Addasaṃ virajaṃ buddhaṃ, oghatiṇṇamanāsavaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Satta <a name="M1.0322"></a> campakapupphāni, sīse katvānahaṃ tadā;</p>
<p class="gathalast">Buddhassa abhiropesiṃ, sayambhussa mahesino.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Ekattiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0435"></a> sudaṃ āyasmā campakapupphiyo thero imā gāthāyo abhāsitthāti.</p>
<p class="centered">Campakapupphiyattherassāpadānaṃ chaṭṭhaṃ.</p>
<p class="subhead">7. Padumapūjakattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Himavantassāvidūre<a name="V1.0304"></a>, romaso nāma pabbato;</p>
<p class="gathalast">Buddhopi sambhavo nāma, abbhokāse vasī tadā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Bhavanā nikkhamitvāna, padumaṃ dhārayiṃ ahaṃ;</p>
<p class="gathalast">Ekāhaṃ dhārayitvāna, puna bhavanupāgamiṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ekanavutito <a name="P1.0280"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padumapūjako thero imā gāthāyo abhāsitthāti.</p>
<p class="centered">Padumapūjakattherassāpadānaṃ sattamaṃ.</p>
<p class="centered">Terasamaṃ bhāṇavāraṃ.</p>
<p class="subhead">8. Tiṇamuṭṭhidāyakattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Himavantassāvidūre, lambako nāma pabbato;</p>
<p class="gathalast">Upatisso nāma sambuddho, abbhokāsamhi caṅkami.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Migaluddo <a name="T1.0436"></a><a name="M1.0323"></a> tadā āsiṃ, araññe kānane ahaṃ;</p>
<p class="gathalast">Disvāna taṃ devadevaṃ, sayambhuṃ aparājitaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Vippasannena cittena, tadā tassa mahesino;</p>
<p class="gathalast">Nisīdanatthaṃ buddhassa, tiṇamuṭṭhimadāsahaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Datvāna devadevassa, bhiyyo cittaṃ pasādayiṃ;</p>
<p class="gathalast">Sambuddhaṃ abhivādetvā, pakkāmiṃ uttarāmukho.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Aciraṃ gatamattaṃ maṃ, migarājā apothayi <span class="note">[aheṭhayi (sī. syā.)]</span>;</p>
<p class="gathalast">Sīhena pothito <span class="note">[pātito (sī. syā.)]</span> santo, tattha kālaṅkato ahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Āsanne me kataṃ kammaṃ, buddhaseṭṭhe anāsave;</p>
<p class="gathalast">Sumutto saravegova, devalokaṃ agañchahaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Yūpo <a name="V1.0305"></a> tattha subho āsi, puññakammābhinimmito;</p>
<p class="gathalast">Sahassakaṇḍo satabheṇḍu, dhajālu haritāmayo.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Pabhā niddhāvate tassa, sataraṃsīva uggato;</p>
<p class="gathalast">Ākiṇṇo devakaññāhi, āmodiṃ kāmakāmahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Devalokā cavitvāna, sukkamūlena codito;</p>
<p class="gathalast">Āgantvāna manussattaṃ, pattomhi āsavakkhayaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Catunnavutito kappe, nisīdanamadāsahaṃ;</p>
<p class="gathalast">Duggatiṃ nābhijānāmi, tiṇamuṭṭhiyidaṃ phalaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0437"></a> sudaṃ āyasmā tiṇamuṭṭhidāyako thero imā gāthāyo abhāsitthāti.</p>
<p class="centered">Tiṇamuṭṭhidāyakattherassāpadānaṃ aṭṭhamaṃ.</p>
<p class="subhead">9. Tindukaphaladāyakattheraapadānaṃ</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Kaṇikāraṃva <a name="P1.0281"></a> jotantaṃ, nisinnaṃ pabbatantare;</p>
<p class="gathalast">Addasaṃ virajaṃ buddhaṃ, oghatiṇṇamanāsavaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Tindukaṃ <a name="M1.0324"></a> saphalaṃ disvā, bhinditvāna sakosakaṃ <span class="note">[sakoṭakaṃ (sī.), sakoṭikaṃ (syā.)]</span>;</p>
<p class="gathalast">Pasannacitto sumano, sayambhussa madāsahaṃ <span class="note">[vessabhussa adāsahaṃ (sī.)]</span>.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Ekanavutito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tindukaphaladāyako thero imā gāthāyo abhāsitthāti.</p>
<p class="centered">Tindukaphaladāyakattherassāpadānaṃ navamaṃ.</p>
<p class="subhead">10. Ekañjaliyattheraapadānaṃ</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Romaso <span class="note">[revato (sī.)]</span> nāma sambuddho, nadīkūle vasī tadā;</p>
<p class="gathalast">Addasaṃ virajaṃ buddhaṃ, pītaraṃsiṃva bhāṇumaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Ukkāmukhapahaṭṭhaṃva<a name="T1.0438"></a><a name="V1.0306"></a>, khadiraṅgārasannibhaṃ;</p>
<p class="gathalast">Osadhiṃva virocantaṃ, ekañjalimakāsahaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Catunnavutito kappe, yaṃ añjalimakāsahaṃ;</p>
<p class="gathalast">Duggatiṃ nābhijānāmi, añjaliyā idaṃ phalaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekañjaliyo thero imā gāthāyo abhāsitthāti.</p>
<p class="centered">Ekañjaliyattherassāpadānaṃ dasamaṃ.</p>
<p class="centered">Ekapadumiyavaggo pañcatiṃsatimo.</p>
<p class="bodytext">Tassuddānaṃ –</p>
<p class="gatha1">Padumī uppalamālī, dhajo kiṅkaṇikaṃ naḷaṃ <span class="note">[kiṅkaṇiko naḷo (sī.)]</span>;</p>
<p class="gatha2">Campako padumo muṭṭhi, tindukekañjalī tathā;</p>
<p class="gathalast">Cha ca saṭṭhi ca gāthāyo, gaṇitāyo vibhāvibhi.</p>
<a name="kn10_36"></a>
<p class="chapter">36. Saddasaññakavaggo</p>
<p class="subhead">1. Saddasaññakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Migaluddo <a name="T1.0439"></a><a name="M1.0325"></a><a name="V1.0307"></a><a name="P1.0282"></a> pure āsiṃ, araññe kānane ahaṃ;</p>
<p class="gathalast">Tatthaddasāsiṃ sambuddhaṃ, devasaṅghapurakkhataṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Catusaccaṃ pakāsentaṃ, uddharantaṃ mahājanaṃ;</p>
<p class="gathalast">Assosiṃ madhuraṃ vācaṃ, karavīkarudopamaṃ <span class="note">[rutopamaṃ (?)]</span>.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Brahmasarassa munino, sikhino lokabandhuno;</p>
<p class="gathalast">Ghose cittaṃ pasādetvā, pattomhi āsavakkhayaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, pasādassa idaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saddasaññako thero imā gāthāyo abhāsitthāti.</p>
<p class="centered">Saddasaññakattherassāpadānaṃ paṭhamaṃ.</p>
<p class="subhead">2. Yavakalāpiyattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Nagare aruṇavatiyā, āsiṃ yavasiko tadā;</p>
<p class="gathalast">Panthe disvāna sambuddhaṃ, yavakalāpaṃ santhariṃ <span class="note">[yavakalāpamavatthariṃ (sī.)]</span>.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Anukampako <a name="T1.0440"></a> kāruṇiko, sikhī lokagganāyako;</p>
<p class="gathalast">Mama saṅkappamaññāya, nisīdi yavasanthare.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Disvā nisinnaṃ vimalaṃ, mahājhāyiṃ vināyakaṃ;</p>
<p class="gathalast">Pāmojjaṃ janayitvāna, tattha kālaṅkato ahaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ekattiṃse <a name="V1.0308"></a> ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, yavatthare idaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā <a name="M1.0326"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā yavakalāpiyo thero imā gāthāyo abhāsitthāti.</p>
<p class="centered">Yavakalāpiyattherassāpadānaṃ dutiyaṃ.</p>
<p class="subhead">3. Kiṃsukapūjakattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Kiṃsukaṃ <a name="P1.0283"></a> pupphitaṃ disvā, paggahetvāna añjaliṃ;</p>
<p class="gathalast">Buddhaṃ saritvā siddhatthaṃ, ākāse abhipūjayiṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Catunnavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0441"></a> sudaṃ āyasmā kiṃsukapūjako thero imā gāthāyo abhāsitthāti.</p>
<p class="centered">Kiṃsukapūjakattherassāpadānaṃ tatiyaṃ.</p>
<p class="subhead">4. Sakosakakoraṇḍadāyakattheraapadānaṃ</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Akkantañca padaṃ disvā, sikhino lokabandhuno;</p>
<p class="gathalast">Ekaṃsaṃ ajinaṃ katvā, padaseṭṭhaṃ avandahaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Koraṇḍaṃ pupphitaṃ disvā, pādapaṃ dharaṇīruhaṃ;</p>
<p class="gathalast">Sakosakaṃ <span class="note">[sakoṭakaṃ (sī. syā.)]</span> gahetvāna, padacakkaṃ apūjayiṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, padapūjāyidaṃ phalaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sakosaka <span class="note">[sakoṭaka (sī. syā.)]</span> koraṇḍadāyako thero imā gāthāyo abhāsitthāti.</p>
<p class="centered">Sakosakakoraṇḍadāyakattherassāpadānaṃ catutthaṃ.</p>
<p class="subhead">5. Daṇḍadāyakattheraapadānaṃ</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Kānanaṃ <a name="M1.0327"></a><a name="V1.0309"></a> vanamogayha, veḷuṃ chetvānahaṃ tadā;</p>
<p class="gathalast">Ālambanaṃ karitvāna, saṅghassa adadaṃ ahaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tena <a name="T1.0442"></a> cittappasādena, subbate abhivādiya;</p>
<p class="gathalast">Ālambanampi datvāna, pakkāmiṃ uttarāmukho.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Catunnavutito kappe, yaṃ daṇḍamadadiṃ tadā;</p>
<p class="gathalast">Duggatiṃ nābhijānāmi, daṇḍadānassidaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā daṇḍadāyako thero imā gāthāyo abhāsitthāti.</p>
<p class="centered">Daṇḍadāyakattherassāpadānaṃ pañcamaṃ.</p>
<p class="subhead">6. Ambayāgudāyakattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Sataraṃsī <a name="P1.0284"></a> nāma sambuddho, sayambhū aparājito;</p>
<p class="gathalast">Vuṭṭhahitvā samādhimhā, bhikkhāya mamupāgami.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paccekabuddhaṃ disvāna, ambayāguṃ adāsahaṃ;</p>
<p class="gathalast">Vippasannamanaṃ tassa, vippasannena cetasā.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Catunnavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, ambayāguyidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0443"></a> sudaṃ āyasmā ambayāgudāyako thero imā gāthāyo abhāsitthāti.</p>
<p class="centered">Ambayāgudāyakattherassāpadānaṃ chaṭṭhaṃ.</p>
<p class="subhead">7. Supuṭakapūjakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Divāvihārā nikkhanto, vipassī lokanāyako;</p>
<p class="gathalast">Bhikkhāya vicaranto so, mama santikupāgami.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Tato <a name="M1.0328"></a><a name="V1.0310"></a> patīto sumano, buddhaseṭṭhassa tādino;</p>
<p class="gathalast">Loṇasupuṭakaṃ datvā, kappaṃ saggamhi modahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ekanavutito kappe, yaṃ puṭakamadāsahaṃ;</p>
<p class="gathalast">Duggatiṃ nābhijānāmi, puṭakassa idaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā supuṭakapūjako thero imā gāthāyo abhāsitthāti.</p>
<p class="centered">Supuṭakapūjakattherassāpadānaṃ sattamaṃ.</p>
<p class="subhead">8. Mañcadāyakattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Vipassino bhagavato, lokajeṭṭhassa tādino;</p>
<p class="gathalast">Ekaṃ mañcaṃ mayā dinnaṃ, pasannena sapāṇinā.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Hatthiyānaṃ <a name="T1.0444"></a> assayānaṃ, dibbayānaṃ samajjhagaṃ;</p>
<p class="gathalast">Tena mañcakadānena, pattomhi āsavakkhayaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ekanavutito <a name="P1.0285"></a> kappe, yaṃ mañcamadadiṃ tadā;</p>
<p class="gathalast">Duggatiṃ nābhijānāmi, mañcadānassidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mañcadāyako thero imā gāthāyo abhāsitthāti.</p>
<p class="centered">Mañcadāyakattherassāpadānaṃ aṭṭhamaṃ.</p>
<p class="subhead">9. Saraṇagamaniyattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Āruhimha tadā nāvaṃ, bhikkhu cājīvako cahaṃ;</p>
<p class="gathalast">Nāvāya bhijjamānāya, bhikkhu me saraṇaṃ adā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Ekattiṃse ito kappe, yañca me saraṇaṃ adā;</p>
<p class="gathalast">Duggatiṃ nābhijānāmi, saraṇāgamane phalaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā <a name="M1.0329"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saraṇagamaniyo thero imā gāthāyo abhāsitthāti.</p>
<p class="centered">Saraṇagamaniyattherassāpadānaṃ navamaṃ.</p>
<p class="subhead">10. Piṇḍapātikattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tisso <a name="T1.0445"></a><a name="V1.0311"></a> nāmāsi sambuddho, vihāsi vipine tadā;</p>
<p class="gathalast">Tusitā hi idhāgantvā, piṇḍapātaṃ adāsahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Sambuddhamabhivādetvā, tissaṃ nāma mahāyasaṃ;</p>
<p class="gathalast">Sakaṃ cittaṃ pasādetvā, tusitaṃ agamāsahaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Dvenavute ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, piṇḍapātassidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā piṇḍapātiko thero imā gāthāyo abhāsitthāti.</p>
<p class="centered">Piṇḍapātikattherassāpadānaṃ dasamaṃ.</p>
<p class="centered">Saddasaññakavaggo chattiṃsatimo.</p>
<p class="bodytext">Tassuddānaṃ –</p>
<p class="gatha1">Saddasaññī yavasiko, kiṃsukoraṇḍapupphiyo;</p>
<p class="gatha2">Ālambano ambayāgu, supuṭī mañcadāyako;</p>
<p class="gathalast">Saraṇaṃ piṇḍapāto ca, gāthā tālīsameva ca.</p>
<a name="kn10_37"></a>
<p class="chapter">37. Mandāravapupphiyavaggo</p>
<p class="subhead">1. Mandāravapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Tāvatiṃsā <a name="T1.0446"></a><a name="M1.0330"></a><a name="V1.0312"></a><a name="P1.0286"></a> idhāgantvā, maṅgalo nāma māṇavo;</p>
<p class="gathalast">Mandāravaṃ gahetvāna, vipassissa mahesino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Samādhinā nisinnassa, matthake dhārayiṃ ahaṃ;</p>
<p class="gathalast">Sattāhaṃ dhārayitvāna, devalokaṃ punāgamiṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā mandāravapupphiyo thero imā gāthāyo abhāsitthāti.</p>
<p class="centered">Mandāravapupphiyattherassāpadānaṃ paṭhamaṃ.</p>
<p class="subhead">2. Kakkārupupphiyattheraapadānaṃ</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Yāmā devā idhāgantvā, gotamaṃ sirivacchasaṃ;</p>
<p class="gathalast">Kakkārumālaṃ <span class="note">[gokkhanumālaṃ (sī.)]</span> paggayha, buddhassa abhiropayiṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Dvenavute ito kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā <a name="T1.0447"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kakkārupupphiyo <span class="note">[gokkhanupupphiyo (ka.)]</span> thero imā gāthāyo abhāsitthāti.</p>
<p class="centered">Kakkārupupphiyattherassāpadānaṃ dutiyaṃ.</p>
<p class="subhead">3. Bhisamuḷāladāyakattheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Phusso <a name="M1.0331"></a><a name="V1.0313"></a> nāmāsi sambuddho, sabbadhammāna pāragū;</p>
<p class="gathalast">Vivekakāmo sabbaññū <span class="note">[sappañño (sī. syā.)]</span>, āgañchi mama santike.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Tasmiṃ cittaṃ pasādetvā, mahākāruṇike jine;</p>
<p class="gathalast">Bhisamuḷālaṃ paggayha, buddhaseṭṭhassadāsahaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Dvenavute <a name="P1.0287"></a> ito kappe, yaṃ bhisamadadiṃ tadā;</p>
<p class="gathalast">Duggatiṃ nābhijānāmi, bhisadānassidaṃ phalaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bhisamuḷāladāyako thero imā gāthāyo abhāsitthāti.</p>
<p class="centered">Bhisamuḷāladāyakattherassāpadānaṃ tatiyaṃ.</p>
<p class="subhead">4. Kesarapupphiyattheraapadānaṃ</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Vijjādharo <a name="T1.0448"></a> tadā āsiṃ, himavantamhi pabbate;</p>
<p class="gathalast">Addasaṃ virajaṃ buddhaṃ, caṅkamantaṃ mahāyasaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Tīṇi kesarapupphāni <span class="note">[kesaripupphāni (sī.)]</span>, sīse katvānahaṃ tadā;</p>
<p class="gathalast">Upasaṅkamma sambuddhaṃ, vessabhuṃ abhipūjayiṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Ekattiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kesarapupphiyo thero imā gāthāyo abhāsitthāti.</p>
<p class="centered">Kesarapupphiyattherassāpadānaṃ catutthaṃ.</p>
<p class="subhead">5. Aṅkolapupphiyattheraapadānaṃ</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Padumo nāma sambuddho, cittakūṭe vasī tadā;</p>
<p class="gathalast">Disvāna taṃ ahaṃ buddhaṃ, sayambhuṃ aparājitaṃ <span class="note">[upagacchihaṃ (sī. syā.)]</span>.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Aṅkolaṃ <a name="M1.0332"></a><a name="V1.0314"></a> pupphitaṃ disvā, ocinitvānahaṃ tadā;</p>
<p class="gathalast">Upagantvāna sambuddhaṃ, pūjayiṃ padumaṃ jinaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekattiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Paṭisambhidā <a name="T1.0449"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā aṅkolapupphiyo thero imā gāthāyo abhāsitthāti.</p>
<p class="centered">Aṅkolapupphiyattherassāpadānaṃ pañcamaṃ.</p>
<p class="subhead">6. Kadambapupphiyattheraapadānaṃ</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, gacchantaṃ antarāpaṇe;</p>
<p class="gathalast">Kañcanagghiyasaṅkāsaṃ, bāttiṃsavaralakkhaṇaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Nisajja pāsādavare, addasaṃ lokanāyakaṃ;</p>
<p class="gathalast">Kadambapupphaṃ paggayha, vipassiṃ abhipūjayiṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito <a name="P1.0288"></a> kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kadambapupphiyo thero imā gāthāyo abhāsitthāti.</p>
<p class="centered">Kadambapupphiyattherassāpadānaṃ chaṭṭhaṃ.</p>
<p class="subhead">7. Uddālakapupphiyattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Anomo <a name="T1.0450"></a> <span class="note">[sujāto (syā.), anumo (ka.)]</span> nāma sambuddho, gaṅgākūle vasī tadā;</p>
<p class="gathalast">Uddālakaṃ gahetvāna, pūjayiṃ aparājitaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Ekattiṃse <a name="M1.0333"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā uddālakapupphiyo thero imā gāthāyo abhāsitthāti.</p>
<p class="centered">Uddālakapupphiyattherassāpadānaṃ sattamaṃ.</p>
<p class="subhead">8. Ekacampakapupphiyattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Upasanto <a name="V1.0315"></a> ca sambuddho, vasatī pabbatantare;</p>
<p class="gathalast">Ekacampakamādāya, upagacchiṃ naruttamaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Pasannacitto sumano, paccekamunimuttamaṃ;</p>
<p class="gathalast">Ubhohatthehi paggayha, pūjayiṃ aparājitaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Pañcasaṭṭhimhito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā <a name="T1.0451"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekacampakapupphiyo thero imā gāthāyo abhāsitthāti.</p>
<p class="centered">Ekacampakapupphiyattherassāpadānaṃ aṭṭhamaṃ.</p>
<p class="subhead">9. Timirapupphiyattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Candabhāgānadītīre, anusotaṃ vajāmahaṃ;</p>
<p class="gathalast">Addasaṃ virajaṃ buddhaṃ, sālarājaṃva phullitaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Pasannacitto <a name="P1.0289"></a> sumano, paccekamunimuttamaṃ;</p>
<p class="gathalast">Gahetvā timiraṃ pupphaṃ, matthake okiriṃ ahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā <a name="M1.0334"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā timirapupphiyo thero imā gāthāyo abhāsitthāti.</p>
<p class="centered">Timirapupphiyattherassāpadānaṃ navamaṃ.</p>
<p class="subhead">10. Saḷalapupphiyattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Candabhāgānadītīre<a name="T1.0452"></a>, ahosiṃ kinnaro tadā;</p>
<p class="gathalast">Tatthaddasaṃ devadevaṃ, caṅkamantaṃ narāsabhaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ocinitvāna <a name="V1.0316"></a> saḷalaṃ, pupphaṃ buddhassadāsahaṃ;</p>
<p class="gathalast">Upasiṅghi mahāvīro, saḷalaṃ devagandhikaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭiggahetvā sambuddho, vipassī lokanāyako;</p>
<p class="gathalast">Upasiṅghi mahāvīro, pekkhamānassa me sato.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Pasannacitto sumano, vanditvā dvipaduttamaṃ;</p>
<p class="gathalast">Añjaliṃ paggahetvāna, puna pabbatamāruhiṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saḷalapupphiyo thero imā gāthāyo abhāsitthāti.</p>
<p class="centered">Saḷalapupphiyattherassāpadānaṃ dasamaṃ.</p>
<p class="centered">Mandāravapupphiyavaggo sattatiṃsatimo.</p>
<p class="bodytext">Tassuddānaṃ –</p>
<p class="gatha1">Mandāravañca kakkāru, bhisakesarapupphiyo;</p>
<p class="gatha2">Aṅkolako <a name="T1.0453"></a> kadambī ca, uddālī ekacampako;</p>
<p class="gathalast">Timiraṃ saḷalañceva, gāthā tālīsameva ca.</p>
<a name="kn10_38"></a>
<p class="chapter">38. Bodhivandanavaggo</p>
<p class="subhead">1. Bodhivandakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Pāṭaliṃ <a name="M1.0335"></a><a name="V1.0317"></a><a name="P1.0290"></a> haritaṃ disvā, pādapaṃ dharaṇīruhaṃ;</p>
<p class="gathalast">Ekaṃsaṃ añjaliṃ katvā, avandiṃ pāṭaliṃ ahaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Añjaliṃ paggahetvāna, garuṃ katvāna mānasaṃ;</p>
<p class="gathalast">Antosuddhaṃ bahisuddhaṃ, suvimuttamanāsavaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Vipassiṃ lokamahitaṃ, karuṇāñāṇasāgaraṃ;</p>
<p class="gathalast">Sammukhā viya sambuddhaṃ, avandiṃ pāṭaliṃ ahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekanavutito kappe, yaṃ bodhimabhivandahaṃ;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bodhivandako thero imā gāthāyo abhāsitthāti.</p>
<p class="centered">Bodhivandakattherassāpadānaṃ paṭhamaṃ.</p>
<p class="subhead">2. Pāṭalipupphiyattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Vipassī <a name="T1.0454"></a> nāma bhagavā, sayambhū aggapuggalo;</p>
<p class="gathalast">Purakkhato sasissehi, pāvisi bandhumaṃ jino.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Tīṇi pāṭalipupphāni, ucchaṅge ṭhapitāni me;</p>
<p class="gathalast">Sīsaṃ nhāyitukāmova, nadītitthaṃ agacchahaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Nikkhamma bandhumatiyā, addasaṃ lokanāyakaṃ;</p>
<p class="gathalast">Indīvaraṃva jalitaṃ, ādittaṃva hutāsanaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Byagghūsabhaṃva <a name="V1.0318"></a> pavaraṃ, abhijātaṃva kesariṃ;</p>
<p class="gathalast">Gacchantaṃ samaṇānaggaṃ, bhikkhusaṅghapurakkhataṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tasmiṃ <a name="M1.0336"></a> pasanno <span class="note">[samaṇe (ka.)]</span> sugate, kilesamaladhovane;</p>
<p class="gathalast">Gahetvā tīṇi pupphāni, buddhaseṭṭhaṃ apūjayiṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pāṭalipupphiyo thero imā gāthāyo abhāsitthāti.</p>
<p class="centered">Pāṭalipupphiyattherassāpadānaṃ dutiyaṃ.</p>
<p class="subhead">3. Tīṇuppalamāliyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Candabhāgānadītīre<a name="T1.0455"></a><a name="P1.0291"></a>, ahosiṃ vānaro tadā;</p>
<p class="gathalast">Addasaṃ virajaṃ buddhaṃ, nisinnaṃ pabbatantare.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Obhāsentaṃ disā sabbā, sālarājaṃva phullitaṃ;</p>
<p class="gathalast">Lakkhaṇabyañjanūpetaṃ, disvānattamano ahaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Udaggacitto sumano, pītiyā haṭṭhamānaso;</p>
<p class="gathalast">Tīṇi uppalapupphāni, matthake abhiropayiṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Pūjayitvāna pupphāni, phussassāhaṃ mahesino;</p>
<p class="gathalast">Sagāravo bhavitvāna, pakkāmiṃ uttarāmukho.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Gacchanto paṭikuṭiko, vippasannena cetasā;</p>
<p class="gathalast">Selantare patitvāna, pāpuṇiṃ jīvitakkhayaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā purimaṃ jātiṃ, tāvatiṃsamagacchahaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Satānaṃ tīṇikkhattuñca, devarajjamakārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Dvenavute ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā <a name="M1.0337"></a><a name="V1.0319"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0456"></a> sudaṃ āyasmā tīṇuppalamāliyo thero imā gāthāyo abhāsitthāti.</p>
<p class="centered">Tīṇuppalamāliyattherassāpadānaṃ tatiyaṃ.</p>
<p class="subhead">4. Paṭṭipupphiyattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Yadā nibbāyi sambuddho, mahesī padumuttaro;</p>
<p class="gathalast">Samāgamma janā sabbe, sarīraṃ nīharanti te.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Nīharante sarīramhi, vajjamānāsu bherisu;</p>
<p class="gathalast">Pasannacitto sumano, paṭṭipupphaṃ apūjayiṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Satasahassito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, sarīrapūjite phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Svāgataṃ vata me āsi, mama buddhassa <span class="note">[buddhaseṭṭhassa (sī.)]</span> santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā <a name="P1.0292"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā paṭṭipupphiyo thero imā gāthāyo abhāsitthāti.</p>
<p class="centered">Paṭṭipupphiyattherassāpadānaṃ catutthaṃ.</p>
<p class="subhead">5. Sattapaṇṇiyattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Sumano <a name="T1.0457"></a> nāma sambuddho, uppajji lokanāyako;</p>
<p class="gathalast">Pasannacitto sumano, sattapaṇṇimapūjayiṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Satasahassito kappe, sattapaṇṇimapūjayiṃ;</p>
<p class="gathalast">Duggatiṃ nābhijānāmi, sattapaṇṇipūjāyidaṃ <span class="note">[sattapaṇṇissidaṃ (sī.)]</span> phalaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Kilesā <a name="M1.0338"></a><a name="V1.0320"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sattapaṇṇiyo thero imā gāthāyo abhāsitthāti.</p>
<p class="centered">Sattapaṇṇiyattherassāpadānaṃ pañcamaṃ.</p>
<p class="subhead">6. Gandhamuṭṭhiyattheraapadānaṃ</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> <span class="note">[idha gāthāddhaṃ ūnaṃ viya dissati]</span> ‘‘Citake karīyamāne, nānāgandhe samāhate;</p>
<p class="gathalast">Pasannacitto sumano, gandhamuṭṭhimapūjayiṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Satasahassito <a name="T1.0458"></a> kappe, citakaṃ yaṃ apūjayiṃ;</p>
<p class="gathalast">Duggatiṃ nābhijānāmi, citapūjāyidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā gandhamuṭṭhiyo thero imā gāthāyo abhāsitthāti.</p>
<p class="centered">Gandhamuṭṭhiyattherassāpadānaṃ chaṭṭhaṃ.</p>
<p class="subhead">7. Citakapūjakattheraapadānaṃ</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Parinibbute bhagavati, jalajuttamanāmake;</p>
<p class="gathalast">Āropitamhi citake, sālapupphamapūjayiṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Satasahassito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, citapūjāyidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Kilesā <a name="T1.0459"></a><a name="M1.0339"></a><a name="P1.0293"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā citakapūjako thero imā gāthāyo abhāsitthāti.</p>
<p class="centered">Citakapūjakattherassāpadānaṃ sattamaṃ.</p>
<p class="subhead">8. Sumanatālavaṇṭiyattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Siddhatthassa <a name="V1.0321"></a> bhagavato, tālavaṇṭamadāsahaṃ;</p>
<p class="gathalast">Sumanehi paṭicchannaṃ, dhārayāmi mahārahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Catunnavutito kappe, tālavaṇṭamadāsahaṃ;</p>
<p class="gathalast">Duggatiṃ nābhijānāmi, tālavaṇṭassidaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0460"></a> sudaṃ āyasmā sumanatālavaṇṭiyo thero imā gāthāyo abhāsitthāti.</p>
<p class="centered">Sumanatālavaṇṭiyattherassāpadānaṃ aṭṭhamaṃ.</p>
<p class="subhead">9. Sumanadāmiyattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Siddhatthassa bhagavato, nhātakassa tapassino;</p>
<p class="gathalast">Katvāna sumanadāmaṃ, dhārayiṃ purato ṭhito.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Catunnavutito kappe, yaṃ dāmaṃ dhārayiṃ tadā;</p>
<p class="gathalast">Duggatiṃ nābhijānāmi, sumanadhāraṇe phalaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Svāgataṃ <a name="M1.0340"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sumanadāmiyo thero imā gāthāyo abhāsitthāti.</p>
<p class="centered">Sumanadāmiyattherassāpadānaṃ navamaṃ.</p>
<p class="subhead">10. Kāsumāriphaladāyakattheraapadānaṃ</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Kaṇikāraṃva <a name="T1.0461"></a><a name="P1.0294"></a> jotantaṃ, nisinnaṃ pabbatantare;</p>
<p class="gathalast">Addasaṃ virajaṃ buddhaṃ, lokajeṭṭhaṃ narāsabhaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Pasannacitto <a name="V1.0322"></a> sumano, sire katvāna añjaliṃ;</p>
<p class="gathalast">Kāsumāriphalaṃ gayha, buddhaseṭṭhassadāsahaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Ekattiṃse ito kappe, yaṃ phalamadadiṃ ahaṃ;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kāsumāriphaladāyako thero imā gāthāyo abhāsitthāti.</p>
<p class="centered">Kāsumāriphaladāyakattherassāpadānaṃ dasamaṃ.</p>
<p class="centered">Bodhivandanavaggo aṭṭhatiṃsatimo.</p>
<p class="bodytext">Tassuddānaṃ –</p>
<p class="gatha1">Bodhi pāṭali uppalī, paṭṭi ca sattapaṇṇiyo;</p>
<p class="gatha2">Gandhamuṭṭhi <a name="T1.0462"></a> ca citako, tālaṃ sumanadāmako;</p>
<p class="gathalast">Kāsumāriphalī ceva, gāthā ekūnasaṭṭhikā.</p>
<a name="kn10_39"></a>
<p class="chapter">39. Avaṭaphalavaggo</p>
<p class="subhead">1. Avaṭaphaladāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Sataraṃsi <a name="M1.0341"></a><a name="V1.0323"></a> nāma bhagavā, sayambhū aparājito;</p>
<p class="gathalast">Vivekakāmo sambuddho, gocarāyābhinikkhami.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Phalahattho ahaṃ disvā, upagacchiṃ narāsabhaṃ;</p>
<p class="gathalast">Pasannacitto sumano, avaṭaṃ <span class="note">[avaṇṭaṃ (sī.), ambaṭaṃ (syā.)]</span> adadiṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Catunnavutito kappe, yaṃ phalamadadiṃ ahaṃ;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā <a name="P1.0295"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0463"></a> sudaṃ āyasmā avaṭaphaladāyako thero imā gāthāyo abhāsitthāti.</p>
<p class="centered">Avaṭaphaladāyakattherassāpadānaṃ paṭhamaṃ.</p>
<p class="subhead">2. Labujadāyakattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Nagare bandhumatiyā, āsiṃ ārāmiko tadā;</p>
<p class="gathalast">Addasaṃ virajaṃ buddhaṃ, gacchantaṃ anilañjase.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Labujassa phalaṃ gayha, buddhaseṭṭhassadāsahaṃ;</p>
<p class="gathalast">Ākāse ṭhitako santo, paṭigaṇhi mahāyaso.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Vittisañjananaṃ <a name="V1.0324"></a> mayhaṃ, diṭṭhadhammasukhāvahaṃ;</p>
<p class="gathalast">Phalaṃ buddhassa datvāna, vippasannena cetasā.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Adhigacchiṃ <a name="M1.0342"></a> tadā pītiṃ, vipulañca sukhuttamaṃ;</p>
<p class="gathalast">Uppajjateva ratanaṃ, nibbattassa tahiṃ tahiṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā <a name="T1.0464"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā labujadāyako thero imā gāthāyo abhāsitthāti.</p>
<p class="centered">Labujadāyakattherassāpadānaṃ dutiyaṃ.</p>
<p class="subhead">3. Udumbaraphaladāyakattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Vinatānadiyā tīre, vihāsi purisuttamo;</p>
<p class="gathalast">Addasaṃ virajaṃ buddhaṃ, ekaggaṃ susamāhitaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Tasmiṃ pasannamānaso, kilesamaladhovane;</p>
<p class="gathalast">Udumbaraphalaṃ gayha, buddhaseṭṭhassadāsahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekanavutito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T1.0465"></a> sudaṃ āyasmā udumbaraphaladāyako thero imā gāthāyo abhāsitthāti.</p>
<p class="centered">Udumbaraphaladāyakattherassāpadānaṃ tatiyaṃ.</p>
<p class="subhead">4. Pilakkhaphaladāyakattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Vanantare <a name="M1.0343"></a><a name="V1.0325"></a><a name="P1.0296"></a> buddhaṃ disvā, atthadassiṃ mahāyasaṃ;</p>
<p class="gathalast">Pasannacitto sumano, pilakkhassādadiṃ phalaṃ <span class="note">[pilakkhassa phalaṃ adaṃ (sī.), pilakkhussa phalaṃ adaṃ (syā.)]</span>.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Aṭṭhārase kappasate, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pilakkhaphaladāyako thero imā gāthāyo abhāsitthāti.</p>
<p class="centered">Pilakkhaphaladāyakattherassāpadānaṃ catutthaṃ.</p>
<p class="subhead">5. Phārusaphaladāyakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Suvaṇṇavaṇṇaṃ <a name="T1.0466"></a> sambuddhaṃ, āhutīnaṃ paṭiggahaṃ;</p>
<p class="gathalast">Rathiyaṃ paṭipajjantaṃ, phārusaphalamadāsahaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ekanavutito kappe, yaṃ phalamadadiṃ ahaṃ;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā phārusaphaladāyako thero imā gāthāyo abhāsitthāti.</p>
<p class="centered">Phārusaphaladāyakattherassāpadānaṃ pañcamaṃ.</p>
<p class="subhead">6. Valliphaladāyakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Sabbe <a name="M1.0344"></a> janā samāgamma, agamiṃsu vanaṃ tadā;</p>
<p class="gathalast">Phalamanvesamānā te, alabhiṃsu phalaṃ tadā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Tatthaddasāsiṃ <a name="T1.0467"></a><a name="V1.0326"></a> sambuddhaṃ, sayambhuṃ aparājitaṃ;</p>
<p class="gathalast">Pasannacitto sumano, valliphalamadāsahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Ekattiṃse ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā <a name="P1.0297"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā valliphaladāyako thero imā gāthāyo abhāsitthāti.</p>
<p class="centered">Valliphaladāyakattherassāpadānaṃ chaṭṭhaṃ.</p>
<p class="subhead">7. Kadaliphaladāyakattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Kaṇikāraṃva jalitaṃ, puṇṇamāyeva <span class="note">[puṇṇamāseva (sī. ka.)]</span> candimaṃ;</p>
<p class="gathalast">Jalantaṃ dīparukkhaṃva, addasaṃ lokanāyakaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Kadaliphalaṃ paggayha, adāsiṃ satthuno ahaṃ;</p>
<p class="gathalast">Pasannacitto sumano, vanditvāna apakkamiṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Ekattiṃse <a name="T1.0468"></a> ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā kadaliphaladāyako thero imā gāthāyo abhāsitthāti.</p>
<p class="centered">Kadaliphaladāyakattherassāpadānaṃ sattamaṃ.</p>
<p class="subhead">8. Panasaphaladāyakattheraapadānaṃ</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Ajjuno <a name="M1.0345"></a> nāma sambuddho, himavante vasī tadā;</p>
<p class="gathalast">Caraṇena ca sampanno, samādhikusalo muni.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Kumbhamattaṃ <a name="V1.0327"></a> gahetvāna, panasaṃ jīvajīvakaṃ <span class="note">[devagandhikaṃ (41 vagge, 5 apadāne)]</span>;</p>
<p class="gathalast">Chattapaṇṇe ṭhapetvāna, adāsiṃ satthuno ahaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ekattiṃse ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Svāgataṃ <a name="T1.0469"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā panasaphaladāyako thero imā gāthāyo abhāsitthāti.</p>
<p class="centered">Panasaphaladāyakattherassāpadānaṃ aṭṭhamaṃ.</p>
<p class="subhead">9. Soṇakoṭivīsattheraapadānaṃ</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Vipassino <a name="P1.0298"></a> pāvacane, ekaṃ leṇaṃ mayā kataṃ;</p>
<p class="gathalast">Cātuddisassa saṅghassa, bandhumārājadhāniyā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Dussehi bhūmiṃ leṇassa, santharitvā pariccajiṃ;</p>
<p class="gathalast">Udaggacitto sumano, akāsiṃ paṇidhiṃ tadā.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Ārādhayeyyaṃ sambuddhaṃ, pabbajjañca labheyyahaṃ;</p>
<p class="gathalast">Anuttarañca nibbānaṃ, phuseyyaṃ santimuttamaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Teneva sukkamūlena, kappe <span class="note">[kappaṃ (sī.), kappa (ka.)]</span> navuti saṃsariṃ;</p>
<p class="gathalast">Devabhūto manusso ca, katapuñño virocahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Tato <a name="T1.0470"></a> kammāvasesena, idha pacchimake bhave;</p>
<p class="gathalast">Campāyaṃ aggaseṭṭhissa, jātomhi ekaputtako.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Jātamattassa <a name="M1.0346"></a> me sutvā, pitu chando ayaṃ ahu;</p>
<p class="gathalast">Dadāmahaṃ kumārassa, vīsakoṭī anūnakā.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Caturaṅgulā ca me lomā, jātā pādatale ubho;</p>
<p class="gathalast">Sukhumā mudusamphassā, tūlāpicusamā subhā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Atītā navuti kappā, ayaṃ eko ca uttari;</p>
<p class="gathalast">Nābhijānāmi nikkhitte, pāde bhūmyā asanthate.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Ārādhito <a name="V1.0328"></a> me sambuddho, pabbajiṃ anagāriyaṃ;</p>
<p class="gathalast">Arahattañca me pattaṃ, sītibhūtomhi nibbuto.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Aggo āraddhavīriyānaṃ, niddiṭṭho sabbadassinā;</p>
<p class="gathalast">Khīṇāsavomhi arahā, chaḷabhiñño mahiddhiko.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, leṇadānassidaṃ phalaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Thero <a name="T1.0471"></a> koṭivīso <span class="note">[koṭiviso (syā. ka.), koḷiviso (aññaṭṭhānesu)]</span> soṇo, bhikkhusaṅghassa aggato;</p>
<p class="gathalast">Pañhaṃ puṭṭho viyākāsi, anotatte mahāsare’’ti.</p>
<p class="bodytext">Itthaṃ sudaṃ āyasmā soṇo koṭivīso thero imā gāthāyo abhāsitthāti.</p>
<p class="centered">Soṇakoṭivīsattherassāpadānaṃ navamaṃ.</p>
<p class="subhead">10. Pubbakammapilotikabuddhaapadānaṃ</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Anotattasarāsanne<a name="P1.0299"></a>, ramaṇīye silātale;</p>
<p class="gathalast">Nānāratanapajjote, nānāgandhavanantare.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Mahatā bhikkhusaṅghena, pareto <span class="note">[upeto (udānaṭṭhakathāyaṃ 4 vagge, 8 sutte)]</span> lokanāyako;</p>
<p class="gathalast">Āsīno byākarī tattha, pubbakammāni attano.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> <span class="note">[suṇātha bhikkhave mayhaṃ, yaṃ kammaṃ pakataṃ mayā; ekaṃ araññikaṃ bhikkhuṃ, disvā dinnaṃ pilotikaṃ; patthitaṃ paṭhamaṃ buddhaṃ, buddhattāya mayā tadā; pilotiyassa kammassa, buddhattepi vipaccati; gopālako pure āsiṃ, gāviṃ pājeti gocaraṃ; pivantiṃ udakaṃ āvilaṃ, gāviṃ disvā nivārayiṃ; tena kammavipākena, idha pacchimake bhave; vipāsito yadicchakaṃ, na hi pātuṃ labhāmahaṃ (syā.)]</span> ‘‘Suṇātha <a name="M1.0347"></a> bhikkhavo mayhaṃ, yaṃ kammaṃ pakataṃ mayā;</p>
<p class="gathalast">Pilotikassa kammassa, buddhattepi vipaccati <span class="note">[suṇātha bhikkhave mayhaṃ, yaṃ kammaṃ pakataṃ mayā; ekaṃ araññikaṃ bhikkhuṃ, disvā dinnaṃ pilotikaṃ; patthitaṃ paṭhamaṃ buddhaṃ, buddhattāya mayā tadā; pilotiyassa kammassa, buddhattepi vipaccati; gopālako pure āsiṃ, gāviṃ pājeti gocaraṃ; pivantiṃ udakaṃ āvilaṃ, gāviṃ disvā nivārayiṃ; tena kammavipākena, idha pacchimake bhave; vipāsito yadicchakaṃ, na hi pātuṃ labhāmahaṃ (syā.)]</span>.</p>
<p class="centered">[1]</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Munāḷi <a name="T1.0472"></a> nāmahaṃ dhutto, pubbe aññāsu jātisu <span class="note">[aññāya jātiyā (udāna aṭṭha.)]</span>;</p>
<p class="gathalast">Paccekabuddhaṃ surabhiṃ <span class="note">[sarabhuṃ (sī.)]</span>, abbhācikkhiṃ adūsakaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Tena kammavipākena, niraye saṃsariṃ ciraṃ;</p>
<p class="gathalast">Bahūvassasahassāni, dukkhaṃ vedesi vedanaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Tena kammāvasesena, idha pacchimake bhave;</p>
<p class="gathalast">Abbhakkhānaṃ mayā laddhaṃ, sundarikāya kāraṇā.</p>
<p class="centered">[2]</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Sabbābhibhussa <a name="V1.0329"></a> buddhassa, nando nāmāsi sāvako;</p>
<p class="gathalast">Taṃ abbhakkhāya niraye, ciraṃ saṃsaritaṃ mayā.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Dasavassasahassāni, niraye saṃsariṃ ciraṃ;</p>
<p class="gathalast">Manussabhāvaṃ laddhāhaṃ, abbhakkhānaṃ bahuṃ labhiṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Tena kammāvasesena, ciñcamānavikā mamaṃ;</p>
<p class="gathalast">Abbhācikkhi abhūtena, janakāyassa aggato.</p>
<p class="centered">[3]</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Brāhmaṇo sutavā āsiṃ, ahaṃ sakkatapūjito;</p>
<p class="gathalast">Mahāvane pañcasate, mante vācemi māṇave.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Tatthāgato <a name="M1.0348"></a> <span class="note">[tamāgato (ka.)]</span> isi bhīmo, pañcābhiñño mahiddhiko;</p>
<p class="gathalast">Taṃ cāhaṃ āgataṃ disvā, abbhācikkhiṃ adūsakaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Tatohaṃ avacaṃ sisse, kāmabhogī ayaṃ isi;</p>
<p class="gathalast">Mayhampi bhāsamānassa, anumodiṃsu māṇavā.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Tato māṇavakā sabbe, bhikkhamānaṃ kule kule;</p>
<p class="gathalast">Mahājanassa āhaṃsu, kāmabhogī ayaṃ isi.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Tena <a name="T1.0473"></a><a name="P1.0300"></a> kammavipākena, pañca bhikkhusatā ime;</p>
<p class="gathalast">Abbhakkhānaṃ labhuṃ sabbe, sundarikāya kāraṇā.</p>
<p class="centered">[4]</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Vemātubhātaraṃ pubbe, dhanahetu haniṃ ahaṃ;</p>
<p class="gathalast">Pakkhipiṃ giriduggasmiṃ, silāya ca apiṃsayiṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Tena kammavipākena, devadatto silaṃ khipi;</p>
<p class="gathalast">Aṅguṭṭhaṃ piṃsayī pāde, mama pāsāṇasakkharā.</p>
<p class="centered">[5]</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Purehaṃ dārako hutvā, kīḷamāno mahāpathe;</p>
<p class="gathalast">Paccekabuddhaṃ disvāna, magge sakalikaṃ <span class="note">[sakkhalikaṃ (ka.)]</span> khipiṃ <span class="note">[dahiṃ (syā.)]</span>.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Tena kammavipākena, idha pacchimake bhave;</p>
<p class="gathalast">Vadhatthaṃ maṃ devadatto, abhimāre payojayi.</p>
<p class="centered">[6]</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Hatthāroho <a name="V1.0330"></a> pure āsiṃ, paccekamunimuttamaṃ;</p>
<p class="gathalast">Piṇḍāya vicarantaṃ taṃ, āsādesiṃ gajenahaṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Tena kammavipākena, bhanto <span class="note">[danto (ka.)]</span> nāḷāgirī gajo;</p>
<p class="gathalast">Giribbaje puravare, dāruṇo samupāgami <span class="note">[maṃ upāgami (sī.)]</span>.</p>
<p class="centered">[7]</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Rājāhaṃ <a name="M1.0349"></a> patthivo <span class="note">[pattiko (syā. ka.), khattiyo (udāna aṭṭha.)]</span> āsiṃ, sattiyā purisaṃ haniṃ;</p>
<p class="gathalast">Tena kammavipākena, niraye paccisaṃ bhusaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Kammuno tassa sesena, idāni sakalaṃ mama;</p>
<p class="gathalast">Pāde chaviṃ pakappesi <span class="note">[pakopesi (sī.)]</span>, na hi kammaṃ vinassati.</p>
<p class="centered">[8]</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Ahaṃ kevaṭṭagāmasmiṃ, ahuṃ kevaṭṭadārako;</p>
<p class="gathalast">Macchake ghātite disvā, janayiṃ somanassakaṃ <span class="note">[somanassahaṃ (udāna aṭṭha.)]</span>.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Tena <a name="T1.0474"></a> kammavipākena, sīsadukkhaṃ ahū mama;</p>
<p class="gathalast">Sabbe sakkā ca haññiṃsu, yadā hani viṭaṭūbho <span class="note">[viṭaṭubho (syā. ka.)]</span>.</p>
<p class="centered">[9]</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Phussassāhaṃ pāvacane, sāvake paribhāsayiṃ;</p>
<p class="gathalast">Yavaṃ khādatha bhuñjatha, mā ca bhuñjatha sālayo.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Tena kammavipākena, temāsaṃ khāditaṃ yavaṃ;</p>
<p class="gathalast">Nimantito brāhmaṇena, verañjāyaṃ vasiṃ tadā.</p>
<p class="centered">[10]</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Nibbuddhe vattamānamhi, mallaputtaṃ niheṭhayiṃ <span class="note">[nisedhayiṃ (syā. ka.)]</span>;</p>
<p class="gathalast">Tena kammavipākena, piṭṭhidukkhaṃ ahū mama.</p>
<p class="centered">[11]</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Tikicchako ahaṃ āsiṃ, seṭṭhiputtaṃ virecayiṃ;</p>
<p class="gathalast">Tena kammavipākena, hoti pakkhandikā mama.</p>
<p class="centered">[12]</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Avacāhaṃ jotipālo, sugataṃ kassapaṃ tadā;</p>
<p class="gathalast">Kuto nu bodhi muṇḍassa, bodhi paramadullabhā.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Tena <a name="M1.0350"></a><a name="V1.0331"></a><a name="P1.0301"></a> kammavipākena, acariṃ dukkaraṃ bahuṃ;</p>
<p class="gathalast">Chabbassānuruveḷāyaṃ, tato bodhimapāpuṇiṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Nāhaṃ etena maggena, pāpuṇiṃ bodhimuttamaṃ;</p>
<p class="gathalast">Kummaggena gavesissaṃ, pubbakammena vārito.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Puññapāpaparikkhīṇo, sabbasantāpavajjito;</p>
<p class="gathalast">Asoko anupāyāso, nibbāyissamanāsavo.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Evaṃ jino viyākāsi, bhikkhusaṅghassa aggato;</p>
<p class="gathalast">Sabbābhiññābalappatto, anotatte mahāsare’’ti.</p>
<p class="bodytext">Itthaṃ <a name="T1.0475"></a> sudaṃ bhagavā attano pubbacaritaṃ kammapilotikaṃ nāma buddhāpadānadhammapariyāyaṃ abhāsitthāti.</p>
<p class="centered">Pubbakammapilotikaṃ nāma buddhāpadānaṃ dasamaṃ.</p>
<p class="centered">Avaṭaphalavaggo ekūnacattālīsamo.</p>
<p class="bodytext">Tassuddānaṃ –</p>
<p class="gatha1">Avaṭaṃ labujañceva, udumbarapilakkhu ca;</p>
<p class="gathalast">Phāru vallī ca kadalī, panaso koṭivīsako.</p>
<p class="gatha1">Pubbakammapiloti ca, apadānaṃ mahesino;</p>
<p class="gathalast">Gāthāyo ekanavuti, gaṇitāyo vibhāvibhi.</p>
<p class="centered">Cuddasamaṃ bhāṇavāraṃ.</p>
<a name="kn10_40"></a>
<p class="chapter">40. Pilindavacchavaggo</p>
<p class="subhead">1. Pilindavacchattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Nagare <a name="T1.0476"></a><a name="M1.0351"></a><a name="V1.0332"></a><a name="P1.0302"></a> haṃsavatiyā, āsiṃ dovāriko ahaṃ;</p>
<p class="gathalast">Akkhobhaṃ amitaṃ bhogaṃ, ghare sannicitaṃ mama.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Rahogato nisīditvā, pahaṃsitvāna mānasaṃ <span class="note">[sampahaṃsitva mānasaṃ (sī.)]</span>;</p>
<p class="gathalast">Nisajja pāsādavare, evaṃ cintesahaṃ tadā.</p>
<p class="centered">(Cintanākāro)</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘‘Bahū medhigatā bhogā, phītaṃ antepuraṃ mama;</p>
<p class="gathalast">Rājāpi <span class="note">[rājisi (ka.)]</span> sannimantesi, ānando pathavissaro.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘‘Ayañca buddho uppanno, adhiccuppattiko muni;</p>
<p class="gathalast">Saṃvijjanti ca me bhogā, dānaṃ dassāmi satthuno.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘‘Padumena rājaputtena, dinnaṃ dānavaraṃ jine;</p>
<p class="gathalast">Hatthināge ca pallaṅke, apassenañcanappakaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘‘Ahampi dānaṃ dassāmi, saṅghe gaṇavaruttame;</p>
<p class="gathalast">Adinnapubbamaññesaṃ, bhavissaṃ ādikammiko.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘‘Cintetvāhaṃ bahuvidhaṃ, yāge yassa sukhaṃphalaṃ;</p>
<p class="gathalast">Parikkhāradānamaddakkhiṃ, mama saṅkappapūraṇaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘‘Parikkhārāni dassāmi, saṅghe gaṇavaruttame;</p>
<p class="gathalast">Adinnapubbamaññesaṃ, bhavissaṃ ādikammiko’.</p>
<p class="centered">(Dānavatthusampādanaṃ)</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Naḷakāre <a name="T1.0477"></a> upāgamma, chattaṃ kāresi tāvade;</p>
<p class="gathalast">Chattasatasahassāni, ekato sannipātayiṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Dussasatasahassāni, ekato sannipātayiṃ;</p>
<p class="gathalast">Pattasatasahassāni, ekato sannipātayiṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Vāsiyo <a name="M1.0352"></a><a name="V1.0333"></a> satthake cāpi, sūciyo nakhachedane;</p>
<p class="gathalast">Heṭṭhāchatte ṭhapāpesiṃ, kāretvā tadanucchave.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Vidhūpane tālavaṇṭe, morahatthe ca cāmare;</p>
<p class="gathalast">Parissāvane teladhāre <span class="note">[teladhare (sī.)]</span>, kārayiṃ tadanucchave.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Sūcighare aṃsabaddhe, athopi kāyabandhane;</p>
<p class="gathalast">Ādhārake ca sukate, kārayiṃ tadanucchave.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paribhogabhājane ca, athopi lohathālake;</p>
<p class="gathalast">Bhesajje <a name="P1.0303"></a> pūrayitvāna, heṭṭhāchatte ṭhapesahaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Vacaṃ usīraṃ laṭṭhimadhuṃ, pipphalī maricāni ca;</p>
<p class="gathalast">Harītakiṃ siṅgīveraṃ, sabbaṃ pūresi bhājane.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Upāhanā pādukāyo, atho udakapuñchane;</p>
<p class="gathalast">Kattaradaṇḍe sukate, kārayiṃ tadanucchave.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Osadhañjananāḷī ca <span class="note">[osadhaṃ añjanāpica (syā.)]</span>, salākā dhammakuttarā;</p>
<p class="gathalast">Kuñcikā pañcavaṇṇehi, sibbite kuñcikāghare.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Āyoge dhūmanette ca, athopi dīpadhārake;</p>
<p class="gathalast">Tumbake ca karaṇḍe ca, kārayiṃ tadanucchave.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Saṇḍāse <a name="T1.0478"></a> pipphale ceva, athopi malahārake;</p>
<p class="gathalast">Bhesajjathavike ceva, kārayiṃ tadanucchave.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Āsandiyo pīṭhake ca, pallaṅke caturomaye;</p>
<p class="gathalast">Tadanucchave kārayitvā, heṭṭhāchatte ṭhapesahaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Uṇṇābhisī tūlabhisī, athopi pīṭhikābhisī <span class="note">[pīṭhakābhisī (syā. ka.)]</span>;</p>
<p class="gathalast">Bimbohane <span class="note">[bibbohane (syā. ka.)]</span> ca sukate, kārayiṃ tadanucchave.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Kuruvinde madhusitthe, telaṃ hatthappatāpakaṃ;</p>
<p class="gathalast">Sipāṭiphalake sucī, mañcaṃ attharaṇena ca.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Senāsane pādapuñche, sayanāsanadaṇḍake;</p>
<p class="gathalast">Dantapoṇe ca āṭalī <span class="note">[kathaliṃ (syā.)]</span>, sīsālepanagandhake.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Araṇī <a name="M1.0353"></a> phalapīṭhe <span class="note">[palālapīṭhe (sī.)]</span> ca, pattapidhānathālake;</p>
<p class="gathalast">Udakassa kaṭacchū ca, cuṇṇakaṃ rajanambaṇaṃ <span class="note">[rajanammaṇaṃ (sī.)]</span>.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Sammajjanaṃ <a name="V1.0334"></a> <span class="note">[sammuñjanaṃ (syā.), sammajjaniṃ, sammuñjaniṃ (?)]</span> udapattaṃ, tathā vassikasāṭikaṃ;</p>
<p class="gathalast">Nisīdanaṃ kaṇḍucchādi, atha antaravāsakaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Uttarāsaṅgasaṅghāṭī, natthukaṃ mukhasodhanaṃ;</p>
<p class="gathalast">Biḷaṅgaloṇaṃ pahūtañca <span class="note">[loṇabhūtañca (ka.)]</span>, madhuñca dadhipānakaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Dhūpaṃ <span class="note">[dhūmaṃ (ka.)]</span> sitthaṃ pilotiñca, mukhapuñchanasuttakaṃ;</p>
<p class="gathalast">Dātabbaṃ nāma yaṃ atthi, yañca kappati satthuno.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Sabbametaṃ samānetvā, ānandaṃ upasaṅkamiṃ;</p>
<p class="gatha2">Upasaṅkamma <a name="P1.0304"></a> rājānaṃ, janetāraṃ mahesino <span class="note">[mahesinaṃ (sī.), mahāyasaṃ (syā.), mahissaraṃ (ka.)]</span>;</p>
<p class="gathalast">Sirasā <a name="T1.0479"></a> abhivādetvā, idaṃ vacanamabraviṃ.</p>
<p class="centered">(Dānokāsayācanā)</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘‘Ekato jātasaṃvaddhā, ubhinnaṃ ekato manaṃ <span class="note">[yaso (syā.), mano (?)]</span>;</p>
<p class="gathalast">Sādhāraṇā sukhadukkhe, ubho ca anuvattakā.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘‘Atthi cetasikaṃ dukkhaṃ, tavādheyyaṃ arindama;</p>
<p class="gathalast">Yadi sakkosi taṃ dukkhaṃ, vinodeyyāsi khattiya.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘‘Tava dukkhaṃ mama dukkhaṃ, ubhinnaṃ ekato mano <span class="note">[manaṃ (sī. syā.)]</span>;</p>
<p class="gathalast">Niṭṭhitanti vijānāhi, mamādheyyaṃ sace tuvaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘‘Jānāhi kho mahārāja, dukkhaṃ me dubbinodayaṃ;</p>
<p class="gathalast">Pahu samāno gajjasu, ekaṃ te duccajaṃ varaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘‘Yāvatā vijite atthi, yāvatā mama jīvitaṃ;</p>
<p class="gathalast">Etehi yadi te attho, dassāmi avikampito.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘‘Gajjitaṃ kho tayā deva, micchā taṃ bahu gajjitaṃ;</p>
<p class="gathalast">Jānissāmi tuvaṃ ajja, sabbadhamme <span class="note">[saccadhamme (?)]</span> patiṭṭhitaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘‘Atibāḷhaṃ <a name="M1.0354"></a> nipīḷesi, dadamānassa me sato;</p>
<p class="gathalast">Kiṃ te me pīḷitenattho, patthitaṃ te kathehi me.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘‘Icchāmahaṃ mahārāja, buddhaseṭṭhaṃ anuttaraṃ;</p>
<p class="gathalast">Bhojayissāmi sambuddhaṃ, vajjaṃ <span class="note">[vañcuṃ (?)]</span> me māhu jīvitaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Aññaṃ tehaṃ varaṃ dammi, mā yācittho tathāgataṃ <span class="note">[ayācito tathāgato (syā. ka.)]</span>;</p>
<p class="gathalast">Adeyyo kassaci buddho, maṇi jotiraso yathā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Nanu <a name="V1.0335"></a> te gajjitaṃ deva, yāva jīvitamattano <span class="note">[vijitamatthitaṃ (ka.), jīvitamatthikaṃ (syā.)]</span>;</p>
<p class="gathalast">Jīvitaṃ <a name="T1.0480"></a> <span class="note">[vijitaṃ (ka.)]</span> dadamānena, yuttaṃ dātuṃ tathāgataṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Ṭhapanīyo mahāvīro, adeyyo kassaci jino;</p>
<p class="gathalast">Na me paṭissuto buddho, varassu amitaṃ dhanaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Vinicchayaṃ pāpuṇāma, pucchissāma vinicchaye;</p>
<p class="gathalast">Yathāsaṇṭhaṃ <span class="note">[yathāsantaṃ (sī.)]</span> kathessanti, paṭipucchāma taṃ tathā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Rañño hatthe gahetvāna, agamāsiṃ vinicchayaṃ;</p>
<p class="gathalast">Purato akkhadassānaṃ, idaṃ vacanamabraviṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Suṇantu <a name="P1.0305"></a> me akkhadassā, rājā varamadāsi me;</p>
<p class="gathalast">Na kiñci ṭhapayitvāna, jīvitampi <span class="note">[vijitaṃpi (ka.)]</span> pavārayi.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Tassa me varadinnassa, buddhaseṭṭhaṃ variṃ ahaṃ;</p>
<p class="gathalast">Sudinno hoti me buddho, chindatha saṃsayaṃ mama.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘‘Sossāma tava vacanaṃ, bhūmipālassa rājino;</p>
<p class="gathalast">Ubhinnaṃ vacanaṃ sutvā, chindissāmettha saṃsayaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘‘Sabbaṃ deva tayā dinnaṃ, imassa sabbagāhikaṃ <span class="note">[sabbagāhitaṃ (syā. ka.)]</span>;</p>
<p class="gathalast">Na kiñci ṭhapayitvāna, jīvitampi pavārayi.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘‘Kicchappattova hutvāna, yācī varamanuttaraṃ <span class="note">[yāvajīvamanuttaraṃ (syā. ka.)]</span>;</p>
<p class="gathalast">Imaṃ sudukkhitaṃ ñatvā, adāsiṃ sabbagāhikaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘‘Parājayo <a name="M1.0355"></a> tuvaṃ <span class="note">[tavaṃ (sī.)]</span> deva, assa deyyo tathāgato;</p>
<p class="gathalast">Ubhinnaṃ saṃsayo chinno, yathāsaṇṭhamhi <span class="note">[yathāsantamhi (sī.)]</span> tiṭṭhatha.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Rājā tattheva ṭhatvāna, akkhadassetadabravi;</p>
<p class="gathalast">Sammā <a name="T1.0481"></a> mayhampi deyyātha, puna buddhaṃ labhāmahaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘‘Pūretvā tava saṅkappaṃ, bhojayitvā tathāgataṃ;</p>
<p class="gathalast">Puna deyyāsi <span class="note">[deyyātha (ka.)]</span> sambuddhaṃ, ānandassa yasassino’.</p>
<p class="centered">(Nimantanakathā)</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Akkhadassebhivādetvā, ānandañcāpi khattiyaṃ;</p>
<p class="gathalast">Tuṭṭho pamudito hutvā, sambuddhamupasaṅkamiṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Upasaṅkamma sambuddhaṃ, oghatiṇṇamanāsavaṃ;</p>
<p class="gathalast">Sirasā abhivādetvā, idaṃ vacanamabraviṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘Vasīsatasahassehi<a name="V1.0336"></a>, adhivāsehi cakkhuma;</p>
<p class="gathalast">Hāsayanto mama cittaṃ, nivesanamupehi me’.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mama saṅkappamaññāya, adhivāsesi cakkhumā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Adhivāsanamaññāya, abhivādiya satthuno;</p>
<p class="gathalast">Haṭṭho udaggacittohaṃ, nivesanamupāgamiṃ.</p>
<p class="centered">(Dānapaṭiyādanaṃ)</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Mittāmacce samānetvā, idaṃ vacanamabraviṃ;</p>
<p class="gathalast">‘Sudullabho mayā laddho, maṇi jotiraso yathā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘‘Kena taṃ pūjayissāma, appameyyo anūpamo;</p>
<p class="gathalast">Atulo asamo dhīro, jino appaṭipuggalo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘‘Tathāsamasamo ceva, adutiyo narāsabho;</p>
<p class="gathalast">Dukkaraṃ adhikārañhi, buddhānucchavikaṃ mayā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘‘Nānāpupphe <a name="P1.0306"></a> samānetvā, karoma pupphamaṇḍapaṃ;</p>
<p class="gathalast">Buddhānucchavikaṃ <a name="T1.0482"></a> etaṃ, sabbapūjā bhavissati’.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Uppalaṃ <a name="M1.0356"></a> padumaṃ vāpi, vassikaṃ adhimuttakaṃ <span class="note">[atimuttakaṃ (?)]</span>;</p>
<p class="gathalast">Campakaṃ <span class="note">[candanaṃ (ka.)]</span> nāgapupphañca, maṇḍapaṃ kārayiṃ ahaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Satāsanasahassāni, chattacchāyāya paññapiṃ;</p>
<p class="gathalast">Pacchimaṃ āsanaṃ mayhaṃ, adhikaṃ satamagghati.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Satāsanasahassāni, chattacchāyāya paññapiṃ;</p>
<p class="gathalast">Paṭiyādetvā annapānaṃ, kālaṃ ārocayiṃ ahaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Ārocitamhi kālamhi, padumuttaro mahāmuni;</p>
<p class="gathalast">Vasīsatasahassehi, nivesanamupesi me.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Dhārentaṃ uparicchattaṃ <span class="note">[dhārentamuparicchatte (sī.)]</span>, suphullapupphamaṇḍape;</p>
<p class="gathalast">Vasīsatasahassehi, nisīdi purisuttamo.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘‘Chattasatasahassāni, satasahassamāsanaṃ;</p>
<p class="gathalast">Kappiyaṃ anavajjañca, paṭigaṇhāhi cakkhuma’.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mamaṃ tāretukāmo so, sampaṭicchi mahāmuni.</p>
<p class="centered">(Dānakathā)</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Bhikkhuno <a name="V1.0337"></a> ekamekassa, paccekaṃ pattamadāsahaṃ;</p>
<p class="gathalast">Jahiṃsu sumbhakaṃ <span class="note">[pubbakaṃ (sī.), sambhataṃ (syā.), mattikaṃ (?)]</span> pattaṃ, lohapattaṃ adhārayuṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Sattarattindivaṃ buddho, nisīdi pupphamaṇḍape;</p>
<p class="gathalast">Bodhayanto bahū satte, dhammacakkaṃ pavattayi.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Dhammacakkaṃ pavattento, heṭṭhato pupphamaṇḍape;</p>
<p class="gathalast">Cullāsītisahassānaṃ<a name="T1.0483"></a>, dhammābhisamayo ahu.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Sattame divase patte, padumuttaro mahāmuni;</p>
<p class="gathalast">Chattacchāyāyamāsīno, imā gāthā abhāsatha.</p>
<p class="centered">(Byākaraṇaṃ)</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘‘Anūnakaṃ dānavaraṃ, yo me pādāsi māṇavo;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘‘Hatthī <a name="M1.0357"></a> assā rathā pattī, senā ca caturaṅginī;</p>
<p class="gathalast">Parivāressantimaṃ <span class="note">[taṃ (syā.)]</span> niccaṃ, sabbadānassidaṃ phalaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘‘Hatthiyānaṃ assayānaṃ, sivikā sandamānikā;</p>
<p class="gathalast">Upaṭṭhissantimaṃ niccaṃ, sabbadānassidaṃ phalaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘‘Saṭṭhi rathasahassāni, sabbālaṅkārabhūsitā;</p>
<p class="gathalast">Parivāressantimaṃ niccaṃ, sabbadānassidaṃ phalaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘‘Saṭṭhi <a name="P1.0307"></a> tūriyasahassāni, bheriyo samalaṅkatā;</p>
<p class="gathalast">Vajjayissantimaṃ niccaṃ, sabbadānassidaṃ phalaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘‘Chaḷāsītisahassāni, nāriyo samalaṅkatā;</p>
<p class="gathalast">Vicittavatthābharaṇā, āmukkamaṇikuṇḍalā <span class="note">[āmuttamaṇikuṇḍalā (sī. syā.)]</span>.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Aḷārapamhā hasulā, susaññā tanumajjhimā;</p>
<p class="gathalast">Parivāressantimaṃ niccaṃ, sabbadānassidaṃ phalaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Sahassakkhattuṃ devindo, devarajjaṃ karissati.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘‘Sahassakkhattuṃ rājā ca, cakkavattī bhavissati;</p>
<p class="gathalast">Padesarajjaṃ <a name="T1.0484"></a> vipulaṃ, gaṇanāto asaṅkhiyaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘‘Devaloke <a name="V1.0338"></a> vasantassa, puññakammasamaṅgino;</p>
<p class="gathalast">Devalokapariyantaṃ, ratanachattaṃ dharissati.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘‘Icchissati yadā chāyaṃ <span class="note">[yadā vāyaṃ (syā. ka.)]</span>, chadanaṃ dussapupphajaṃ;</p>
<p class="gathalast">Imassa cittamaññāya, nibaddhaṃ chādayissati.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘‘Devalokā cavitvāna, sukkamūlena codito;</p>
<p class="gathalast">Puññakammena saṃyutto, brahmabandhu bhavissati.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena <span class="note">[nāmena (sabbattha) evamuparipi; aṭṭhathāyaṃ pana pubbe gottenātipadaṃ vaṇṇitaṃ]</span>, satthā loke bhavissati.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘‘Sabbametaṃ abhiññāya, gotamo sakyapuṅgavo;</p>
<p class="gathalast">Bhikkhusaṅghe nisīditvā, etadagge ṭhapessati.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘‘Pilindavacchanāmena <a name="M1.0358"></a> <span class="note">[pilindivacchanāmena (sī.)]</span>, hessati satthusāvako;</p>
<p class="gathalast">Devānaṃ asurānañca, gandhabbānañca sakkato.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘‘Bhikkhūnaṃ bhikkhunīnañca, gihīnañca tatheva so;</p>
<p class="gathalast">Piyo hutvāna sabbesaṃ, viharissatināsavo’.</p>
<p class="centered">(Dānānisaṃsakathā)</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova, kilese jhāpayī mama <span class="note">[jhāpayissati (sī. ka.), jhāpayiṃ ahaṃ (syā.)]</span>.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Aho me sukataṃ kammaṃ, puññakkhette anuttare;</p>
<p class="gathalast">Yattha kāraṃ karitvāna, pattomhi acalaṃ padaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Anūnakaṃ dānavaraṃ, adāsi yo <span class="note">[so (ka.)]</span> hi māṇavo;</p>
<p class="gathalast">Ādipubbaṅgamo <a name="T1.0485"></a> āsi, tassa dānassidaṃ phalaṃ.</p>
<p class="centered">(1. Chattānisaṃso)</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Chatte ca sugate datvā <span class="note">[chatte sugate datvāna (sī. syā.)]</span>, saṅghe gaṇavaruttame;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Sītaṃ <a name="P1.0308"></a> uṇhaṃ na jānāmi, rajojallaṃ na limpati;</p>
<p class="gathalast">Anupaddavo anīti ca, homi apacito sadā.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Sukhumacchaviko homi, visadaṃ hoti mānasaṃ;</p>
<p class="gathalast">Chattasatasahassāni, bhave saṃsarato mama.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Sabbālaṅkārayuttāni<a name="V1.0339"></a>, tassa kammassa vāhasā;</p>
<p class="gathalast">Imaṃ jātiṃ ṭhapetvāna, matthake dhārayanti me.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Kasmā <span class="note">[tasmā (syā. ka.)]</span> imāya jātiyā, natthi me chattadhāraṇā;</p>
<p class="gathalast">Mama sabbaṃ kataṃ kammaṃ, vimuttichattapattiyā.</p>
<p class="centered">(2. Dussānisaṃso)</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Dussāni sugate datvā, saṅghe gaṇavaruttame;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Suvaṇṇavaṇṇo <a name="M1.0359"></a> virajo, sappabhāso patāpavā;</p>
<p class="gathalast">Siniddhaṃ hoti me gattaṃ, bhave saṃsarato mama.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Dussasatasahassāni, setā pītā ca lohitā;</p>
<p class="gathalast">Dhārenti matthake mayhaṃ, dussadānassidaṃ phalaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Koseyyakambaliyāni, khomakappāsikāni ca;</p>
<p class="gathalast">Sabbattha paṭilabhāmi, tesaṃ nissandato ahaṃ.</p>
<p class="centered">(3. Pattānisaṃso)</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Patte sugate datvāna, saṅghe gaṇavaruttame;</p>
<p class="gathalast">Dasānisaṃse <a name="T1.0486"></a> anubhomi, kammānucchavike mama.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Suvaṇṇathāle maṇithāle, rajatepi ca thālake;</p>
<p class="gathalast">Lohitaṅgamaye thāle, paribhuñjāmi sabbadā.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Anupaddavo anīti ca, homi apacito sadā;</p>
<p class="gathalast">Lābhī annassa pānassa, vatthassa sayanassa ca.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Na vinassanti me bhogā, ṭhitacitto bhavāmahaṃ;</p>
<p class="gathalast">Dhammakāmo sadā homi, appakleso anāsavo.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Devaloke manusse vā, anubandhā ime guṇā;</p>
<p class="gathalast">Chāyā yathāpi rukkhassa, sabbattha na jahanti maṃ.</p>
<p class="centered">(4. Vāsiānisaṃso)</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Cittabandhanasambaddhā <span class="note">[cittabandhanasampannā (ka.)]</span>, sukatā vāsiyo bahū;</p>
<p class="gathalast">Datvāna buddhaseṭṭhassa, saṅghassa ca tathevahaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Aṭṭhānisaṃse anubhomi, kammānucchavike mama;</p>
<p class="gathalast">Sūro <a name="P1.0309"></a> homavisārī ca, vesārajjesu pāramī.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Dhitivīriyavā <a name="V1.0340"></a> homi, paggahītamano sadā;</p>
<p class="gatha2">Kilesacchedanaṃ ñāṇaṃ, sukhumaṃ atulaṃ suciṃ;</p>
<p class="gathalast">Sabbattha paṭilabhāmi, tassa nissandato ahaṃ.</p>
<p class="centered">(5. Satthakānisaṃso)</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Akakkase <a name="M1.0360"></a> apharuse, sudhote satthake bahū;</p>
<p class="gathalast">Pasannacitto datvāna, buddhe saṅghe tatheva ca.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Pañcānisaṃse anubhomi, kammānucchavike mama;</p>
<p class="gathalast">Kalyāṇamittaṃ <span class="note">[kalyāṇacittaṃ (sī.)]</span> vīriyaṃ, khantiñca mettasatthakaṃ.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Taṇhāsallassa <a name="T1.0487"></a> chinnattā, paññāsatthaṃ anuttaraṃ;</p>
<p class="gathalast">Vajirena samaṃ ñāṇaṃ, tesaṃ nissandato labhe.</p>
<p class="centered">(6. Sūciānisaṃso)</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Sūciyo sugate datvā, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Na saṃsayo kaṅkhacchedo, abhirūpo ca bhogavā;</p>
<p class="gathalast">Tikkhapañño sadā homi, saṃsaranto bhavābhave.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Gambhīraṃ nipuṇaṃ ṭhānaṃ, atthaṃ ñāṇena passayiṃ;</p>
<p class="gathalast">Vajiraggasamaṃ ñāṇaṃ, hoti me tamaghātanaṃ.</p>
<p class="centered">(7. Nakhacchedanānisaṃso)</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Nakhacchedane sugate, datvā saṅghe gaṇuttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Dāsidāse <span class="note">[dāsidāsa (ka.)]</span> gavasse ca, bhatake nāṭake <span class="note">[ārakkhake (sī.)]</span> bahū;</p>
<p class="gathalast">Nhāpite bhattake sūde, sabbattheva labhāmahaṃ.</p>
<p class="centered">(8. Vidhūpanatālavaṇṭānisaṃso)</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Vidhūpane sugate datvā, tālavaṇṭe ca sobhaṇe;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Sītaṃ uṇhaṃ na jānāmi, pariḷāho na vijjati;</p>
<p class="gathalast">Darathaṃ nābhijānāmi, cittasantāpanaṃ mama.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Rāgaggi <a name="M1.0361"></a> dosamohaggi, mānaggi diṭṭhiaggi ca;</p>
<p class="gathalast">Sabbaggī nibbutā mayhaṃ, tassa nissandato mama.</p>
<p class="centered">(9. Morahattha-cāmaraṃ)</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Morahatthe <a name="V1.0341"></a> cāmariyo, datvā saṅghe gaṇuttame;</p>
<p class="gathalast">Upasantakilesohaṃ, viharāmi anaṅgaṇo.</p>
<p class="centered">(10. Parissāvana-dhammakaraṃ)</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Parissāvane <a name="T1.0488"></a><a name="P1.0310"></a> sugate, datvā dhammakaruttame <span class="note">[datvā sukate dhammakuttare (syā. ka.)]</span>;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Sabbesaṃ samatikkamma, dibbaṃ āyuṃ labhāmahaṃ;</p>
<p class="gathalast">Appasayho sadā homi, corapaccatthikehi vā.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Satthena vā visena vā, vihesampi na kubbate;</p>
<p class="gathalast">Antarāmaraṇaṃ natthi, tesaṃ nissandato mama.</p>
<p class="centered">(11. Teladhārānisaṃso)</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Teladhāre sugate datvā, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Sucārurūpo subhaddo <span class="note">[sugado (sī.), suvāco (?)]</span>, susamuggatamānaso;</p>
<p class="gathalast">Avikkhittamano homi, sabbārakkhehi rakkhito.</p>
<p class="centered">(12. Sūcigharānisaṃso)</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Sūcighare sugate datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Cetosukhaṃ kāyasukhaṃ, iriyāpathajaṃ sukhaṃ;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(13. Aṃsabaddhānisaṃso)</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Aṃsabaddhe jine datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Saddhamme <a name="M1.0362"></a> gādhaṃ <span class="note">[cetoñāṇaṃ ca (sī.)]</span> vindāmi, sarāmi dutiyaṃ bhavaṃ;</p>
<p class="gathalast">Sabbattha succhavī homi, tassa nissandato ahaṃ.</p>
<p class="centered">(14. Kāyabandhanānisaṃso)</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Kāyabandhe jine datvā, saṅghe gaṇavaruttame;</p>
<p class="gathalast">Chānisaṃse anubhomi, kammānucchavike mama.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Samādhīsu <a name="T1.0489"></a><a name="V1.0342"></a> na kampāmi, vasī homi samādhisu;</p>
<p class="gathalast">Abhejjapariso homi, ādeyyavacano sadā.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Upaṭṭhitasati homi, tāso mayhaṃ na vijjati;</p>
<p class="gathalast">Devaloke manusse vā, anubandhā ime guṇā.</p>
<p class="centered">(15. Ādhārakānisaṃso)</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Ādhārake jine datvā, saṅghe gaṇavaruttame;</p>
<p class="gathalast">Pañcavaṇṇehi dāyādo <span class="note">[pañcavaṇṇe bhayābhāvo (syā.)]</span>, acalo homi kenaci.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Ye <a name="P1.0311"></a> keci me sutā dhammā, satiñāṇappabodhanā;</p>
<p class="gathalast">Dhatā <span class="note">[ṭhitā (ka.)]</span> me na vinassanti, bhavanti suvinicchitā.</p>
<p class="centered">(16. Bhājanānisaṃso)</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Bhājane paribhoge ca, datvā buddhe gaṇuttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Soṇṇamaye maṇimaye, athopi phalikāmaye;</p>
<p class="gathalast">Lohitaṅgamaye ceva, labhāmi bhājane ahaṃ.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Bhariyā dāsadāsī <span class="note">[sabbatthapi evameva dissati]</span> ca, hatthissarathapattike;</p>
<p class="gathalast">Itthī patibbatā ceva, paribhogāni sabbadā.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Vijjā mantapade ceva, vividhe āgame bahū;</p>
<p class="gathalast">Sabbaṃ sippaṃ nisāmemi, paribhogāni sabbadā.</p>
<p class="centered">(17. Thālakānisaṃso)</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Thālake sugate datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Soṇṇamaye <a name="M1.0363"></a> maṇimaye, athopi phalikāmaye;</p>
<p class="gathalast">Lohitaṅgamaye ceva, labhāmi thālake ahaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Asatthake <a name="T1.0490"></a> <span class="note">[asatthake (sī.), assaṭṭhake (syā.)]</span> phalamaye, atho pokkharapattake;</p>
<p class="gathalast">Madhupānakasaṅkhe ca, labhāmi thālake ahaṃ.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Vatte guṇe paṭipatti, ācārakiriyāsu ca;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(18. Bhesajjānisaṃso)</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Bhesajjaṃ <a name="V1.0343"></a> sugate datvā, saṅghe gaṇavaruttame;</p>
<p class="gathalast">Dasānisaṃse anubhomi, kammānucchavike mama.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Āyuvā balavā dhīro, vaṇṇavā yasavā sukhī;</p>
<p class="gatha2">Anupaddavo anīti ca, homi apacito sadā;</p>
<p class="gathalast">Na me piyaviyogatthi, tassa nissandato mama.</p>
<p class="centered">(19. Upāhanānisaṃso)</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Upāhane jine datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Hatthiyānaṃ assayānaṃ, sivikā sandamānikā;</p>
<p class="gathalast">Saṭṭhisatasahassāni, parivārenti maṃ sadā.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Maṇimayā tambamayā <span class="note">[kambalikā (sī. ka.)]</span>, soṇṇarajatapādukā;</p>
<p class="gathalast">Nibbattanti paduddhāre, bhave saṃsarato mama.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Niyāmaṃ <a name="P1.0312"></a> sati dhāvanti <span class="note">[niyamaṃ paṭidhāvantī (sī.), niyāmaṃ paṭidhāvanti (syā.)]</span>, āguācārasodhanaṃ <span class="note">[ācāraguṇasodhanaṃ (sī. syā.)]</span>;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(20. Pādukānisaṃso)</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Pāduke sugate datvā, saṅghe gaṇavaruttame;</p>
<p class="gathalast">Iddhipādukamāruyha, viharāmi yadicchakaṃ.</p>
<p class="centered">(21. Udakapuñchanānisaṃso)</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Udakapucchanacoḷe<a name="M1.0364"></a>, datvā buddhe gaṇuttame;</p>
<p class="gathalast">Pañcānisaṃse <a name="T1.0491"></a> anubhomi, kammānucchavike mama.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Suvaṇṇavaṇṇo virajo, sappabhāso patāpavā;</p>
<p class="gathalast">Siniddhaṃ hoti me gattaṃ, rajojallaṃ na limpati;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(22. Kattaradaṇḍānisaṃso)</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Kattaradaṇḍe sugate, datvā saṅghe gaṇuttame;</p>
<p class="gathalast">Chānisaṃse anubhomi, kammānucchavike mama.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Puttā <a name="V1.0344"></a> mayhaṃ bahū honti, tāso mayhaṃ na vijjati;</p>
<p class="gatha2">Appasayho sadā homi, sabbārakkhehi rakkhito;</p>
<p class="gathalast">Khalitampi <span class="note">[khalitaṃ maṃ (sī. ka.)]</span> na jānāmi, abhantaṃ mānasaṃ mama.</p>
<p class="centered">(23. Osadhañjanānisaṃso)</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Osadhaṃ añjanaṃ datvā, buddhe saṅghe gaṇuttame;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Visālanayano homi, setapīto ca lohito;</p>
<p class="gathalast">Anāvilapasannakkho, sabbarogavivajjito.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Labhāmi dibbanayanaṃ, paññācakkhuṃ anuttaraṃ;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(24. Kuñcikānisaṃso)</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Kuñcike sugate datvā, saṅghe gaṇavaruttame;</p>
<p class="gathalast">Dhammadvāravivaraṇaṃ, labhāmi ñāṇakuñcikaṃ.</p>
<p class="centered">(25. Kuñcikāgharānisaṃso)</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Kuñcikānaṃ ghare datvā, buddhe saṅghe gaṇuttame;</p>
<p class="gatha2">Dvānisaṃse anubhomi, kammānucchavike mama;</p>
<p class="gathalast">Appakodho <a name="T1.0492"></a> anāyāso, saṃsaranto bhave ahaṃ.</p>
<p class="centered">(26. Āyogānisaṃso)</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Āyoge <a name="M1.0365"></a> sugate datvā, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Samādhīsu na kampāmi, vasī homi samādhisu;</p>
<p class="gatha2">Abhejjapariso homi, ādeyyavacano sadā;</p>
<p class="gathalast">Jāyati bhogasampatti, bhave saṃsarato mama.</p>
<p class="centered">(27. Dhūmanettānisaṃso)</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Dhūmanette jine datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Sati <a name="P1.0313"></a> me ujukā hoti, susambandhā ca nhāravo;</p>
<p class="gathalast">Labhāmi dibbanayanaṃ <span class="note">[dibbasayanaṃ (syā.)]</span>, tassa nissandato ahaṃ.</p>
<p class="centered">(28. Dīpadhārānisaṃso)</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Dīpadhāre <a name="V1.0345"></a> <span class="note">[dīpaṭṭhāne (sī.), dīpadāne (syā.), dīpaṭṭhāpe (ka.)]</span> jine datvā, saṅghe gaṇavaruttame;</p>
<p class="gathalast">Tīṇānisaṃse anubhomi, kammānucchavike mama.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Jātimā aṅgasampanno, paññavā buddhasammato <span class="note">[buddhisammato (sī. ka.)]</span>;</p>
<p class="gathalast">Ime guṇe paṭilabhe, tassa nissandato ahaṃ.</p>
<p class="centered">(29. Tumbaka-karaṇḍo)</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Tumbake ca karaṇḍe ca, datvā buddhe gaṇuttame;</p>
<p class="gathalast">Dasānisaṃse anubhomi, kammānucchavike mama.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Sugutto <span class="note">[sadāgutto (sī. syā.) saṃgutto (ka.)]</span> sukhasamaṅgī, mahāyaso tathāgati;</p>
<p class="gathalast">Vipattivigato <span class="note">[vibhattigatto (syā.)]</span> sukhumālo, sabbītiparivajjito.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Vipule ca guṇe lābhī, samāva calanā mama;</p>
<p class="gathalast">Suvivajjitaubbego, tumbake ca karaṇḍake.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Labhāmi <a name="T1.0493"></a> caturo vaṇṇe, hatthissaratanāni ca;</p>
<p class="gathalast">Tāni me na vinassanti, tumbadāne idaṃ phalaṃ.</p>
<p class="centered">(30. Malaharaṇānisaṃso)</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Malaharaṇiyo <a name="M1.0366"></a> <span class="note">[añjananāḷiyo (sī.), hatthalilaṅgake (syā. pī.), hatthalilaṅgate (ka.)]</span> datvā, buddhe saṅghe gaṇuttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Sabbalakkhaṇasampanno, āyupaññāsamāhito;</p>
<p class="gathalast">Sabbāyāsavinimutto, kāyo me hoti sabbadā.</p>
<p class="centered">(31. Pipphalānisaṃso)</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Taṇudhāre sunisite, saṅghe datvāna pipphale;</p>
<p class="gathalast">Kilesakantanaṃ ñāṇaṃ, labhāmi atulaṃ suciṃ.</p>
<p class="centered">(32. Bhaṇḍāsānisaṃso)</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Saṇḍāse sugate datvā, saṅghe gaṇavaruttame;</p>
<p class="gathalast">Kilesabhañjanaṃ <span class="note">[kilesaluñcanaṃ (sī. syā. pī.)]</span> ñāṇaṃ, labhāmi atulaṃ suciṃ.</p>
<p class="centered">(33. Natthukānisaṃso)</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Natthuke <span class="note">[thavike (?) bhesajjathaviketi hi pubbe vuttaṃ]</span> sugate datvā, saṅghe gaṇavaruttame;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Saddhaṃ <a name="V1.0346"></a> sīlaṃ hiriñcāpi, atha ottappiyaṃ guṇaṃ;</p>
<p class="gathalast">Sutaṃ cāgañca khantiñca, paññaṃ me aṭṭhamaṃ guṇaṃ.</p>
<p class="centered">(34. Pīṭhakānisaṃso)</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Pīṭhake <a name="P1.0314"></a> sugate datvā, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Ucce kule pajāyāmi, mahābhogo bhavāmahaṃ;</p>
<p class="gathalast">Sabbe maṃ apacāyanti, kitti abbhuggatā mama.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Kappasatasahassāni, pallaṅkā caturassakā;</p>
<p class="gathalast">Parivārenti maṃ niccaṃ, saṃvibhāgarato ahaṃ.</p>
<p class="centered">(35. Bhisiānisaṃso)</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Bhisiyo <a name="T1.0494"></a><a name="M1.0367"></a> sugate datvā, saṅghe gaṇavaruttame;</p>
<p class="gathalast">Chānisaṃse anubhomi, kammānucchavike mama.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Samasugattopacito, muduko cārudassano;</p>
<p class="gathalast">Labhāmi ñāṇaparivāraṃ, bhisidānassidaṃ phalaṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Tūlikā vikatikāyo, kaṭṭissā <span class="note">[kaṭṭhissā (sī.), kuṭṭakā (ka.)]</span> cittakā bahū;</p>
<p class="gathalast">Varapotthake kambale ca, labhāmi vividhe ahaṃ.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Pāvārike ca muduke, mudukājinaveṇiyo;</p>
<p class="gathalast">Labhāmi vividhatthāre <span class="note">[vividhaṭṭhāne (syā. ka.)]</span>, bhisidānassidaṃ phalaṃ.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Yato sarāmi attānaṃ, yato pattosmi viññutaṃ;</p>
<p class="gathalast">Atuccho jhānamañcomhi, bhisidānassidaṃ phalaṃ.</p>
<p class="centered">(36. Bibbohanānisaṃso)</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Bibbohane jine datvā, saṅghe gaṇavaruttame;</p>
<p class="gathalast">Chānisaṃse anubhomi, kammānucchavike mama.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Uṇṇike padumake ca, atho lohitacandane;</p>
<p class="gathalast">Bibbohane upādhemi, uttamaṅgaṃ sadā mama.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Aṭṭhaṅgike maggavare, sāmaññe caturo phale;</p>
<p class="gathalast">Tesu ñāṇaṃ uppādetvā <span class="note">[upanetvā (sī.)]</span>, vihare niccakālikaṃ.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Dāne <a name="V1.0347"></a> dame saṃyame ca, appamaññāsu rūpisu;</p>
<p class="gathalast">Tesu ñāṇaṃ uppādetvā <span class="note">[upanetvā (sī.)]</span>, vihare sabbakālikaṃ.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Vatte guṇe paṭipatti, ācārakiriyāsu ca;</p>
<p class="gathalast">Tesu ñāṇaṃ uppādetvā <span class="note">[ñāṇaṃ upadahitvāna (sī.)]</span>, vihare sabbadā ahaṃ.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Caṅkame <a name="T1.0495"></a> vā padhāne vā, vīriye bodhipakkhiye;</p>
<p class="gathalast">Tesu ñāṇaṃ uppādetvā, viharāmi yadicchakaṃ.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Sīlaṃ <a name="M1.0368"></a><a name="P1.0315"></a> samādhi paññā ca, vimutti ca anuttarā;</p>
<p class="gathalast">Tesu ñāṇaṃ uppādetvā <span class="note">[ñāṇaṃ upadahitvāna (sī.)]</span>, viharāmi sukhaṃ ahaṃ.</p>
<p class="centered">(37. Phalapīṭhānisaṃso)</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Phalapīṭhe <span class="note">[palālapīṭṭhe (sī.)]</span> jine datvā, saṅghe gaṇavaruttame;</p>
<p class="gathalast">Dvānisaṃse anubhomi, kammānucchavike mama.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Soṇṇamaye maṇimaye, dantasāramaye bahū;</p>
<p class="gathalast">Pallaṅkaseṭṭhe vindāmi, phalapīṭhassidaṃ phalaṃ.</p>
<p class="centered">(38. Pādapīṭhānisaṃso)</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Pādapīṭhe jine datvā, saṅghe gaṇavaruttame;</p>
<p class="gatha2">Dvānisaṃse anubhomi, kammānucchavike mama;</p>
<p class="gathalast">Labhāmi bahuke yāne, pādapīṭhassidaṃ phalaṃ.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Dāsī dāsā ca bhariyā, ye caññe anujīvino;</p>
<p class="gathalast">Sammā paricarante maṃ, pādapīṭhassidaṃ phalaṃ.</p>
<p class="centered">(39. Telabbhañjanānisaṃso)</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Telaabbhañjane <span class="note">[telānabbhañjane (sī.)]</span> datvā, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Abyādhitā rūpavatā, khippaṃ dhammanisantitā;</p>
<p class="gathalast">Lābhitā annapānassa, āyupañcamakaṃ mama.</p>
<p class="centered">(40. Sappitelānisaṃso)</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Sappitelañca datvāna, saṅghe gaṇavaruttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Thāmavā rūpasampanno, pahaṭṭhatanujo sadā;</p>
<p class="gathalast">Abyādhi <a name="T1.0496"></a> visado homi, sappitelassidaṃ phalaṃ.</p>
<p class="centered">(41. Mukhasodhanakānisaṃso)</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Mukhasodhanakaṃ <a name="M1.0369"></a><a name="V1.0348"></a> datvā, buddhe saṅghe gaṇuttame;</p>
<p class="gathalast">Pañcānisaṃse anubhomi, kammānucchavike mama.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Visuddhakaṇṭho madhurassaro, kāsasāsavivajjito;</p>
<p class="gathalast">Uppalagandho mukhato, upavāyati me sadā.</p>
<p class="centered">(42. Dadhiānisaṃso)</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Dadhiṃ datvāna sampannaṃ, buddhe saṅghe gaṇuttame;</p>
<p class="gathalast">Bhuñjāmi amataṃ bhattaṃ <span class="note">[vittaṃ (sī. ka.)]</span>, varaṃ kāyagatāsatiṃ.</p>
<p class="centered">(43. Madhuānisaṃso)</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘Vaṇṇagandharasopetaṃ, madhuṃ datvā jine gaṇe;</p>
<p class="gathalast">Anūpamaṃ atuliyaṃ, pive muttirasaṃ ahaṃ.</p>
<p class="centered">(44.Rasānisaṃso)</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘Yathābhūtaṃ <a name="P1.0316"></a> rasaṃ datvā, buddhe saṅghe gaṇuttame;</p>
<p class="gathalast">Caturo phale anubhomi, kammānucchavike mama.</p>
<p class="centered">(45. Annapānānisaṃso)</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘Annaṃ pānañca datvāna, buddhe saṅghe gaṇuttame;</p>
<p class="gathalast">Dasānisaṃse anubhomi, kammānucchavike mama.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘Āyuvā balavā dhīro, vaṇṇavā yasavā sukhī;</p>
<p class="gatha2">Lābhī annassa pānassa, sūro paññāṇavā sadā;</p>
<p class="gathalast">Ime guṇe paṭilabhe, saṃsaranto bhave ahaṃ.</p>
<p class="centered">(46. Dhūpānisaṃso)</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘Dhūpaṃ <span class="note">[dhūmaṃ (sī. ka.)]</span> datvāna sugate, saṅghe gaṇavaruttame;</p>
<p class="gathalast">Dasānisaṃse anubhomi, kammānucchavike mama.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘Sugandhadeho yasavā, sīghapañño ca kittimā;</p>
<p class="gathalast">Tikkhapañño bhūripañño, hāsagambhīrapaññavā.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘Vepullajavanapañño<a name="T1.0497"></a><a name="M1.0370"></a>, saṃsaranto bhavābhave;</p>
<p class="gathalast">Tasseva vāhasā dāni, patto santisukhaṃ sivaṃ.</p>
<p class="centered">(Sādhāraṇānisaṃso)</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘Kilesā <a name="V1.0349"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘Svāgataṃ vata me āsi, mama buddhassa santike <span class="note">[buddhaseṭṭhassa santike (?) evamuparipi; etadeva hi upālittherāpadānaṭṭhakathāyaṃ vaṇṇitaṃ]</span>;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā pilindavaccho thero imā gāthāyo abhāsitthāti.</p>
<p class="centered">Pilindavacchattherassāpadānaṃ paṭhamaṃ.</p>
<p class="subhead">2. Selattheraapadānaṃ</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘Nagare haṃsavatiyā, vīthisāmī ahosahaṃ;</p>
<p class="gathalast">Mama ñātī samānetvā, idaṃ vacanamabraviṃ.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘‘Buddho loke samuppanno, puññakkhetto anuttaro <span class="note">[puññakkhettaṃ anuttaraṃ (sī.)]</span>;</p>
<p class="gathalast">Āsi so <span class="note">[āsīso (sī.), ādhāro (pī.)]</span> sabbalokassa, āhutīnaṃ paṭiggaho.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘‘Khattiyā negamā ceva, mahāsālā ca brāhmaṇā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘‘Hatthārohā <a name="T1.0498"></a> anīkaṭṭhā, rathikā pattikārakā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘‘Uggā <a name="P1.0317"></a> ca rājaputtā ca, vesiyānā ca brāhmaṇā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘‘Āḷārikā <a name="M1.0371"></a> kappakā <span class="note">[āḷārikā ca sūdā (syā.)]</span> ca, nhāpakā mālakārakā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘‘Rajakā pesakārā ca, cammakārā ca nhāpitā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘‘Usukārā bhamakārā, cammakārā ca tacchakā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘‘Kammārā <a name="V1.0350"></a> soṇṇakārā ca, tipulohakarā tathā;</p>
<p class="gathalast">Pasannacittā sumanā, pūgadhammaṃ akaṃsu te.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘‘Bhatakā ceṭakā ceva, dāsakammakarā bahū;</p>
<p class="gathalast">Yathāsakena thāmena, pūgadhammaṃ akaṃsu te.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> ‘‘‘Udahārā kaṭṭhahārā, kassakā tiṇahārakā;</p>
<p class="gathalast">Yathāsakena thāmena, pūgadhammaṃ akaṃsu te.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘‘Pupphikā mālikā ceva, paṇṇikā phalahārakā;</p>
<p class="gathalast">Yathāsakena thāmena, pūgadhammaṃ akaṃsu te.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘‘Gaṇikā kumbhadāsī ca, pūvikā <span class="note">[sūpikā (ka.)]</span> macchikāpi ca;</p>
<p class="gathalast">Yathāsakena thāmena, pūgadhammaṃ akaṃsu te.</p>
<p class="hangnum"><a name="para221"></a><a name="para221_kn10"></a><span class="paranum">221</span>.</p>
<p class="gatha1"> ‘‘‘Etha <a name="T1.0499"></a> sabbe samāgantvā, gaṇaṃ bandhāma ekato;</p>
<p class="gathalast">Adhikāraṃ karissāma, puññakkhette anuttare’.</p>
<p class="hangnum"><a name="para222"></a><a name="para222_kn10"></a><span class="paranum">222</span>.</p>
<p class="gatha1"> ‘‘Te me sutvāna vacanaṃ, gaṇaṃ bandhiṃsu tāvade;</p>
<p class="gathalast">Upaṭṭhānasālaṃ sukataṃ, bhikkhusaṅghassa kārayuṃ.</p>
<p class="hangnum"><a name="para223"></a><a name="para223_kn10"></a><span class="paranum">223</span>.</p>
<p class="gatha1"> ‘‘Niṭṭhāpetvāna taṃ sālaṃ, udaggo tuṭṭhamānaso;</p>
<p class="gathalast">Pareto tehi sabbehi, sambuddhamupasaṅkamiṃ.</p>
<p class="hangnum"><a name="para224"></a><a name="para224_kn10"></a><span class="paranum">224</span>.</p>
<p class="gatha1"> ‘‘Upasaṅkamma sambuddhaṃ, lokanāthaṃ narāsabhaṃ;</p>
<p class="gathalast">Vanditvā satthuno pāde, idaṃ vacanamabraviṃ.</p>
<p class="hangnum"><a name="para225"></a><a name="para225_kn10"></a><span class="paranum">225</span>.</p>
<p class="gatha1"> ‘‘‘Ime tīṇi satā vīra, purisā ekato gaṇā;</p>
<p class="gathalast">Upaṭṭhānasālaṃ sukataṃ, niyyādenti <span class="note">[niyyātenti (sī.)]</span> tuvaṃ <span class="note">[tavaṃ (sī.), tava (syā.)]</span> muni’.</p>
<p class="hangnum"><a name="para226"></a><a name="para226_kn10"></a><span class="paranum">226</span>.</p>
<p class="gatha1"> ‘‘Bhikkhusaṅghassa <a name="M1.0372"></a> purato, sampaṭicchatva cakkhumā;</p>
<p class="gathalast">Tiṇṇaṃ satānaṃ purato, imā gāthā abhāsatha.</p>
<p class="hangnum"><a name="para227"></a><a name="para227_kn10"></a><span class="paranum">227</span>.</p>
<p class="gatha1"> ‘‘‘Tisatāpi ca jeṭṭho ca, anuvattiṃsu ekato;</p>
<p class="gathalast">Sampattiñhi <span class="note">[sampattīhi (syā. ka.)]</span> karitvāna, sabbe anubhavissatha.</p>
<p class="hangnum"><a name="para228"></a><a name="para228_kn10"></a><span class="paranum">228</span>.</p>
<p class="gatha1"> ‘‘‘Pacchime <a name="P1.0318"></a> bhave sampatte, sītibhāvamanuttaraṃ;</p>
<p class="gathalast">Ajaraṃ amataṃ santaṃ, nibbānaṃ phassayissatha’.</p>
<p class="hangnum"><a name="para229"></a><a name="para229_kn10"></a><span class="paranum">229</span>.</p>
<p class="gatha1"> ‘‘Evaṃ buddho viyākāsi, sabbaññū samaṇuttaro;</p>
<p class="gathalast">Buddhassa vacanaṃ sutvā, somanassaṃ pavedayiṃ.</p>
<p class="hangnum"><a name="para230"></a><a name="para230_kn10"></a><span class="paranum">230</span>.</p>
<p class="gatha1"> ‘‘Tiṃsa <a name="V1.0351"></a> kappasahassāni, devaloke ramiṃ ahaṃ;</p>
<p class="gathalast">Devādhipo pañcasataṃ, devarajjamakārayiṃ.</p>
<p class="hangnum"><a name="para231"></a><a name="para231_kn10"></a><span class="paranum">231</span>.</p>
<p class="gatha1"> ‘‘Sahassakkhattuṃ <a name="T1.0500"></a> rājā ca, cakkavattī ahosahaṃ;</p>
<p class="gathalast">Devarajjaṃ karontassa, mahādevā avandisuṃ.</p>
<p class="hangnum"><a name="para232"></a><a name="para232_kn10"></a><span class="paranum">232</span>.</p>
<p class="gatha1"> ‘‘Idha mānusake rajjaṃ <span class="note">[rajje (sī.)]</span>, parisā honti bandhavā;</p>
<p class="gathalast">Pacchime bhave sampatte, vāseṭṭho nāma brāhmaṇo.</p>
<p class="hangnum"><a name="para233"></a><a name="para233_kn10"></a><span class="paranum">233</span>.</p>
<p class="gatha1"> ‘‘Asītikoṭi nicayo, tassa putto ahosahaṃ;</p>
<p class="gathalast">Selo iti mama nāmaṃ, chaḷaṅge pāramiṃ gato.</p>
<p class="hangnum"><a name="para234"></a><a name="para234_kn10"></a><span class="paranum">234</span>.</p>
<p class="gatha1"> ‘‘Jaṅghāvihāraṃ vicaraṃ, sasissehi purakkhato;</p>
<p class="gathalast">Jaṭābhārikabharitaṃ, keṇiyaṃ nāma tāpasaṃ.</p>
<p class="hangnum"><a name="para235"></a><a name="para235_kn10"></a><span class="paranum">235</span>.</p>
<p class="gatha1"> ‘‘Paṭiyattāhutiṃ disvā, idaṃ vacanamabraviṃ;</p>
<p class="gathalast">‘Āvāho vā vivāho vā, rājā vā te nimantito’.</p>
<p class="hangnum"><a name="para236"></a><a name="para236_kn10"></a><span class="paranum">236</span>.</p>
<p class="gatha1"> ‘‘Āhutiṃ <span class="note">[nāhutiṃ (?)]</span> yiṭṭhukāmohaṃ, brāhmaṇe devasammate;</p>
<p class="gathalast">Na nimantemi rājānaṃ, āhutī me na vijjati.</p>
<p class="hangnum"><a name="para237"></a><a name="para237_kn10"></a><span class="paranum">237</span>.</p>
<p class="gatha1"> ‘‘Na catthi mayhamāvāho, vivāho me na vijjati;</p>
<p class="gathalast">Sakyānaṃ nandijanano, seṭṭho loke sadevake.</p>
<p class="hangnum"><a name="para238"></a><a name="para238_kn10"></a><span class="paranum">238</span>.</p>
<p class="gatha1"> ‘‘Sabbalokahitatthāya, sabbasattasukhāvaho;</p>
<p class="gathalast">So me nimantito ajja, tassetaṃ paṭiyādanaṃ.</p>
<p class="hangnum"><a name="para239"></a><a name="para239_kn10"></a><span class="paranum">239</span>.</p>
<p class="gatha1"> ‘‘Timbarūsakavaṇṇābho<a name="M1.0373"></a>, appameyyo anūpamo;</p>
<p class="gathalast">Rūpenāsadiso buddho, svātanāya nimantito.</p>
<p class="hangnum"><a name="para240"></a><a name="para240_kn10"></a><span class="paranum">240</span>.</p>
<p class="gatha1"> ‘‘Ukkāmukhapahaṭṭhova, khadiraṅgārasannibho;</p>
<p class="gathalast">Vijjūpamo mahāvīro, so me buddho nimantito.</p>
<p class="hangnum"><a name="para241"></a><a name="para241_kn10"></a><span class="paranum">241</span>.</p>
<p class="gatha1"> ‘‘Pabbatagge <a name="T1.0501"></a> yathā acci, puṇṇamāyeva candimā;</p>
<p class="gathalast">Naḷaggivaṇṇasaṅkāso, so me buddho nimantito.</p>
<p class="hangnum"><a name="para242"></a><a name="para242_kn10"></a><span class="paranum">242</span>.</p>
<p class="gatha1"> ‘‘Asambhīto bhayātīto, bhavantakaraṇo muni;</p>
<p class="gathalast">Sīhūpamo mahāvīro, so me buddho nimantito.</p>
<p class="hangnum"><a name="para243"></a><a name="para243_kn10"></a><span class="paranum">243</span>.</p>
<p class="gatha1"> ‘‘Kusalo <a name="P1.0319"></a> buddhadhammehi, apasayho parehi so;</p>
<p class="gathalast">Nāgūpamo mahāvīro, so me buddho nimantito.</p>
<p class="hangnum"><a name="para244"></a><a name="para244_kn10"></a><span class="paranum">244</span>.</p>
<p class="gatha1"> ‘‘Saddhammācārakusalo<a name="V1.0352"></a>, buddhanāgo asādiso;</p>
<p class="gathalast">Usabhūpamo mahāvīro, so me buddho nimantito.</p>
<p class="hangnum"><a name="para245"></a><a name="para245_kn10"></a><span class="paranum">245</span>.</p>
<p class="gatha1"> ‘‘Anantavaṇṇo amitayaso, vicittasabbalakkhaṇo;</p>
<p class="gathalast">Sakkūpamo mahāvīro, so me buddho nimantito.</p>
<p class="hangnum"><a name="para246"></a><a name="para246_kn10"></a><span class="paranum">246</span>.</p>
<p class="gatha1"> ‘‘Vasī gaṇī patāpī ca, tejassī ca durāsado;</p>
<p class="gathalast">Brahmūpamo mahāvīro, so me buddho nimantito.</p>
<p class="hangnum"><a name="para247"></a><a name="para247_kn10"></a><span class="paranum">247</span>.</p>
<p class="gatha1"> ‘‘Pattadhammo dasabalo, balātibalapārago;</p>
<p class="gathalast">Dharaṇūpamo mahāvīro, so me buddho nimantito.</p>
<p class="hangnum"><a name="para248"></a><a name="para248_kn10"></a><span class="paranum">248</span>.</p>
<p class="gatha1"> ‘‘Sīlavīcisamākiṇṇo, dhammaviññāṇakhobhito;</p>
<p class="gathalast">Udadhūpamo mahāvīro, so me buddho nimantito.</p>
<p class="hangnum"><a name="para249"></a><a name="para249_kn10"></a><span class="paranum">249</span>.</p>
<p class="gatha1"> ‘‘Durāsado duppasaho, acalo uggato brahā;</p>
<p class="gathalast">Nerūpamo mahāvīro, so me buddho nimantito.</p>
<p class="hangnum"><a name="para250"></a><a name="para250_kn10"></a><span class="paranum">250</span>.</p>
<p class="gatha1"> ‘‘Anantañāṇo asamasamo, atulo aggataṃ gato;</p>
<p class="gathalast">Gaganūpamo mahāvīro, so me buddho nimantito.</p>
<p class="centered">Pannarasamaṃ bhāṇavāraṃ.</p>
<p class="hangnum"><a name="para251"></a><a name="para251_kn10"></a><span class="paranum">251</span>.</p>
<p class="gatha1"> ‘‘Patiṭṭhā <a name="T1.0502"></a> bhayabhītānaṃ, tāṇo saraṇagāminaṃ;</p>
<p class="gathalast">Assāsako mahāvīro, so me buddho nimantito.</p>
<p class="hangnum"><a name="para252"></a><a name="para252_kn10"></a><span class="paranum">252</span>.</p>
<p class="gatha1"> ‘‘Āsayo <a name="M1.0374"></a> buddhimantānaṃ, puññakkhettaṃ sukhesinaṃ;</p>
<p class="gathalast">Ratanākaro mahāvīro, so me buddho nimantito.</p>
<p class="hangnum"><a name="para253"></a><a name="para253_kn10"></a><span class="paranum">253</span>.</p>
<p class="gatha1"> ‘‘Assāsako vedakaro, sāmaññaphaladāyako;</p>
<p class="gathalast">Meghūpamo mahāvīro, so me buddho nimantito.</p>
<p class="hangnum"><a name="para254"></a><a name="para254_kn10"></a><span class="paranum">254</span>.</p>
<p class="gatha1"> ‘‘Lokacakkhu mahātejo, sabbatamavinodano;</p>
<p class="gathalast">Sūriyūpamo mahāvīro, so me buddho nimantito.</p>
<p class="hangnum"><a name="para255"></a><a name="para255_kn10"></a><span class="paranum">255</span>.</p>
<p class="gatha1"> ‘‘Ārammaṇavimuttīsu, sabhāvadassano muni;</p>
<p class="gathalast">Candūpamo mahāvīro, so me buddho nimantito.</p>
<p class="hangnum"><a name="para256"></a><a name="para256_kn10"></a><span class="paranum">256</span>.</p>
<p class="gatha1"> ‘‘Buddho samussito loke, lakkhaṇehi alaṅkato;</p>
<p class="gathalast">Appameyyo mahāvīro, so me buddho nimantito.</p>
<p class="hangnum"><a name="para257"></a><a name="para257_kn10"></a><span class="paranum">257</span>.</p>
<p class="gatha1"> ‘‘Yassa ñāṇaṃ appameyyaṃ, sīlaṃ yassa anūpamaṃ;</p>
<p class="gathalast">Vimutti asadisā yassa, so me buddho nimantito.</p>
<p class="hangnum"><a name="para258"></a><a name="para258_kn10"></a><span class="paranum">258</span>.</p>
<p class="gatha1"> ‘‘Yassa dhīti asadisā, thāmo yassa acintiyo;</p>
<p class="gathalast">Yassa parakkamo jeṭṭho, so me buddho nimantito.</p>
<p class="hangnum"><a name="para259"></a><a name="para259_kn10"></a><span class="paranum">259</span>.</p>
<p class="gatha1"> ‘‘Rāgo <a name="V1.0353"></a> doso ca moho ca, visā sabbe samūhatā;</p>
<p class="gathalast">Agadūpamo mahāvīro, so me buddho nimantito.</p>
<p class="hangnum"><a name="para260"></a><a name="para260_kn10"></a><span class="paranum">260</span>.</p>
<p class="gatha1"> ‘‘Klesabyādhibahudukkha <a name="P1.0320"></a> sabbatamavinodano <span class="note">[vinodako (sī. syā.)]</span>;</p>
<p class="gathalast">Vejjūpamo mahāvīro, so me buddho nimantito.</p>
<p class="hangnum"><a name="para261"></a><a name="para261_kn10"></a><span class="paranum">261</span>.</p>
<p class="gatha1"> ‘‘Buddhoti <a name="T1.0503"></a> bho yaṃ vadesi, ghosopeso sudullabho;</p>
<p class="gathalast">Buddho buddhoti sutvāna, pīti me udapajjatha.</p>
<p class="hangnum"><a name="para262"></a><a name="para262_kn10"></a><span class="paranum">262</span>.</p>
<p class="gatha1"> ‘‘Abbhantaraṃ agaṇhantaṃ, pīti me bahi nicchare;</p>
<p class="gathalast">Sohaṃ pītimano santo, idaṃ vacanamabraviṃ.</p>
<p class="hangnum"><a name="para263"></a><a name="para263_kn10"></a><span class="paranum">263</span>.</p>
<p class="gatha1"> ‘‘‘Kahaṃ nu kho so bhagavā, lokajeṭṭho narāsabho;</p>
<p class="gathalast">Tattha gantvā namassissaṃ, sāmaññaphaladāyakaṃ’.</p>
<p class="hangnum"><a name="para264"></a><a name="para264_kn10"></a><span class="paranum">264</span>.</p>
<p class="gatha1"> ‘‘‘Paggayha dakkhiṇaṃ bāhuṃ, vedajāto katañjalī;</p>
<p class="gathalast">Ācikkhi me dhammarājaṃ, sokasallavinodanaṃ.</p>
<p class="hangnum"><a name="para265"></a><a name="para265_kn10"></a><span class="paranum">265</span>.</p>
<p class="gatha1"> ‘‘‘Udentaṃva <a name="M1.0375"></a> mahāmeghaṃ, nīlaṃ añjanasannibhaṃ;</p>
<p class="gathalast">Sāgaraṃ viya dissantaṃ, passasetaṃ mahāvanaṃ.</p>
<p class="hangnum"><a name="para266"></a><a name="para266_kn10"></a><span class="paranum">266</span>.</p>
<p class="gatha1"> ‘‘‘Ettha so vasate buddho, adantadamako muni;</p>
<p class="gathalast">Vinayanto ca veneyye, bodhento bodhipakkhiye.</p>
<p class="hangnum"><a name="para267"></a><a name="para267_kn10"></a><span class="paranum">267</span>.</p>
<p class="gatha1"> ‘‘‘Pipāsitova udakaṃ, bhojanaṃva jighacchito;</p>
<p class="gathalast">Gāvī yathā vacchagiddhā, evāhaṃ viciniṃ jinaṃ.</p>
<p class="hangnum"><a name="para268"></a><a name="para268_kn10"></a><span class="paranum">268</span>.</p>
<p class="gatha1"> ‘‘‘Ācāraupacāraññū, dhammānucchavisaṃvaraṃ;</p>
<p class="gathalast">Sikkhāpemi sake sisse, gacchante jinasantikaṃ.</p>
<p class="hangnum"><a name="para269"></a><a name="para269_kn10"></a><span class="paranum">269</span>.</p>
<p class="gatha1"> ‘‘‘Durāsadā bhagavanto, sīhāva ekacārino;</p>
<p class="gathalast">Pade padaṃ nikkhipantā, āgaccheyyātha māṇavā.</p>
<p class="hangnum"><a name="para270"></a><a name="para270_kn10"></a><span class="paranum">270</span>.</p>
<p class="gatha1"> ‘‘‘Āsīviso yathā ghoro, migarājāva kesarī;</p>
<p class="gathalast">Mattova kuñjaro dantī, evaṃ buddhā durāsadā.</p>
<p class="hangnum"><a name="para271"></a><a name="para271_kn10"></a><span class="paranum">271</span>.</p>
<p class="gatha1"> ‘‘‘Ukkāsitañca <a name="T1.0504"></a> khipitaṃ, ajjhupekkhiya māṇavā;</p>
<p class="gathalast">Pade padaṃ nikkhipantā, upetha buddhasantikaṃ.</p>
<p class="hangnum"><a name="para272"></a><a name="para272_kn10"></a><span class="paranum">272</span>.</p>
<p class="gatha1"> ‘‘‘Paṭisallānagarukā, appasaddā durāsadā;</p>
<p class="gathalast">Durūpasaṅkamā buddhā, garū honti sadevake.</p>
<p class="hangnum"><a name="para273"></a><a name="para273_kn10"></a><span class="paranum">273</span>.</p>
<p class="gatha1"> ‘‘‘Yadāhaṃ <a name="V1.0354"></a> pañhaṃ pucchāmi, paṭisammodayāmi vā;</p>
<p class="gathalast">Appasaddā tadā hotha, munibhūtāva tiṭṭhatha.</p>
<p class="hangnum"><a name="para274"></a><a name="para274_kn10"></a><span class="paranum">274</span>.</p>
<p class="gatha1"> ‘‘‘Yaṃ <a name="P1.0321"></a> so deseti sambuddho <span class="note">[saddhammaṃ (sī. syā.)]</span>, khemaṃ nibbānapattiyā;</p>
<p class="gathalast">Tamevatthaṃ nisāmetha, saddhammasavanaṃ sukhaṃ’.</p>
<p class="hangnum"><a name="para275"></a><a name="para275_kn10"></a><span class="paranum">275</span>.</p>
<p class="gatha1"> ‘‘Upasaṅkamma sambuddhaṃ, sammodiṃ muninā ahaṃ;</p>
<p class="gathalast">Taṃ kathaṃ vītisāretvā, lakkhaṇe upadhārayiṃ.</p>
<p class="hangnum"><a name="para276"></a><a name="para276_kn10"></a><span class="paranum">276</span>.</p>
<p class="gatha1"> ‘‘Lakkhaṇe dve ca kaṅkhāmi, passāmi tiṃsalakkhaṇe;</p>
<p class="gathalast">Kosohitavatthaguyhaṃ, iddhiyā dassayī muni.</p>
<p class="hangnum"><a name="para277"></a><a name="para277_kn10"></a><span class="paranum">277</span>.</p>
<p class="gatha1"> ‘‘Jivhaṃ ninnāmayitvāna, kaṇṇasote ca nāsike;</p>
<p class="gathalast">Paṭimasi nalāṭantaṃ, kevalaṃ chādayī jino.</p>
<p class="hangnum"><a name="para278"></a><a name="para278_kn10"></a><span class="paranum">278</span>.</p>
<p class="gatha1"> ‘‘Tassāhaṃ <a name="M1.0376"></a> lakkhaṇe disvā, paripuṇṇe sabyañjane;</p>
<p class="gathalast">Buddhoti niṭṭhaṃ gantvāna, saha sissehi pabbajiṃ.</p>
<p class="hangnum"><a name="para279"></a><a name="para279_kn10"></a><span class="paranum">279</span>.</p>
<p class="gatha1"> ‘‘Satehi tīhi sahito, pabbajiṃ anagāriyaṃ;</p>
<p class="gathalast">Addhamāse asampatte, sabbe pattāmha nibbutiṃ.</p>
<p class="hangnum"><a name="para280"></a><a name="para280_kn10"></a><span class="paranum">280</span>.</p>
<p class="gatha1"> ‘‘Ekato kammaṃ katvāna, puññakkhette anuttare;</p>
<p class="gathalast">Ekato saṃsaritvāna, ekato vinivattayuṃ.</p>
<p class="hangnum"><a name="para281"></a><a name="para281_kn10"></a><span class="paranum">281</span>.</p>
<p class="gatha1"> ‘‘Gopānasiyo <a name="T1.0505"></a> datvāna, pūgadhamme vasiṃ ahaṃ;</p>
<p class="gathalast">Tena kammena sukatena, aṭṭha hetū labhāmahaṃ.</p>
<p class="hangnum"><a name="para282"></a><a name="para282_kn10"></a><span class="paranum">282</span>.</p>
<p class="gatha1"> ‘‘Disāsu pūjito homi, bhogā ca amitā mama;</p>
<p class="gathalast">Patiṭṭhā homi sabbesaṃ, tāso mama na vijjati.</p>
<p class="hangnum"><a name="para283"></a><a name="para283_kn10"></a><span class="paranum">283</span>.</p>
<p class="gatha1"> ‘‘Byādhayo me na vijjanti, dīghāyuṃ pālayāmi ca;</p>
<p class="gathalast">Sukhumacchaviko homi, āvāse patthite vase <span class="note">[āvāse patte vasse (syā.), āvāseva ṭhite vase (ka.)]</span>.</p>
<p class="hangnum"><a name="para284"></a><a name="para284_kn10"></a><span class="paranum">284</span>.</p>
<p class="gatha1"> ‘‘Aṭṭha gopānasī datvā, pūgadhamme vasiṃ ahaṃ;</p>
<p class="gathalast">Paṭisambhidārahattañca, etaṃ me aparaṭṭhamaṃ.</p>
<p class="hangnum"><a name="para285"></a><a name="para285_kn10"></a><span class="paranum">285</span>.</p>
<p class="gatha1"> ‘‘Sabbavositavosāno, katakicco anāsavo;</p>
<p class="gathalast">Aṭṭhagopānasī nāma, tava putto mahāmuni.</p>
<p class="hangnum"><a name="para286"></a><a name="para286_kn10"></a><span class="paranum">286</span>.</p>
<p class="gatha1"> ‘‘Pañca thambhāni datvāna, pūgadhamme vasiṃ ahaṃ;</p>
<p class="gathalast">Tena kammena sukatena, pañca hetū labhāmahaṃ.</p>
<p class="hangnum"><a name="para287"></a><a name="para287_kn10"></a><span class="paranum">287</span>.</p>
<p class="gatha1"> ‘‘Acalo <a name="V1.0355"></a> homi mettāya, anūnaṅgo bhavāmahaṃ;</p>
<p class="gathalast">Ādeyyavacano homi, na dhaṃsemi yathā ahaṃ.</p>
<p class="hangnum"><a name="para288"></a><a name="para288_kn10"></a><span class="paranum">288</span>.</p>
<p class="gatha1"> ‘‘Abhantaṃ hoti me cittaṃ, akhilo homi kassaci;</p>
<p class="gathalast">Tena kammena sukatena, vimalo homi sāsane.</p>
<p class="hangnum"><a name="para289"></a><a name="para289_kn10"></a><span class="paranum">289</span>.</p>
<p class="gatha1"> ‘‘Sagāravo <a name="P1.0322"></a> sappatisso, katakicco anāsavo;</p>
<p class="gathalast">Sāvako te mahāvīra, bhikkhu taṃ vandate muni.</p>
<p class="hangnum"><a name="para290"></a><a name="para290_kn10"></a><span class="paranum">290</span>.</p>
<p class="gatha1"> ‘‘Katvā sukatapallaṅkaṃ, sālāyaṃ paññapesahaṃ;</p>
<p class="gathalast">Tena kammena sukatena, pañca hetū labhāmahaṃ.</p>
<p class="hangnum"><a name="para291"></a><a name="para291_kn10"></a><span class="paranum">291</span>.</p>
<p class="gatha1"> ‘‘Ucce <a name="T1.0506"></a><a name="M1.0377"></a> kule pajāyitvā, mahābhogo bhavāmahaṃ;</p>
<p class="gathalast">Sabbasampattiko homi, maccheraṃ me na vijjati.</p>
<p class="hangnum"><a name="para292"></a><a name="para292_kn10"></a><span class="paranum">292</span>.</p>
<p class="gatha1"> ‘‘Gamane patthite mayhaṃ, pallaṅko upatiṭṭhati;</p>
<p class="gathalast">Saha pallaṅkaseṭṭhena, gacchāmi mama patthitaṃ.</p>
<p class="hangnum"><a name="para293"></a><a name="para293_kn10"></a><span class="paranum">293</span>.</p>
<p class="gatha1"> ‘‘Tena pallaṅkadānena, tamaṃ sabbaṃ vinodayiṃ;</p>
<p class="gathalast">Sabbābhiññābalappatto, thero <span class="note">[selo (?)]</span> vandati taṃ muni.</p>
<p class="hangnum"><a name="para294"></a><a name="para294_kn10"></a><span class="paranum">294</span>.</p>
<p class="gatha1"> ‘‘Parakiccattakiccāni, sabbakiccāni sādhayiṃ;</p>
<p class="gathalast">Tena kammena sukatena, pāvisiṃ abhayaṃ puraṃ.</p>
<p class="hangnum"><a name="para295"></a><a name="para295_kn10"></a><span class="paranum">295</span>.</p>
<p class="gatha1"> ‘‘Pariniṭṭhitasālamhi, paribhogamadāsahaṃ;</p>
<p class="gathalast">Tena kammena sukatena, seṭṭhattaṃ ajjhupāgato.</p>
<p class="hangnum"><a name="para296"></a><a name="para296_kn10"></a><span class="paranum">296</span>.</p>
<p class="gatha1"> ‘‘Ye keci damakā loke, hatthiasse damenti ye;</p>
<p class="gathalast">Karitvā kāraṇā nānā, dāruṇena damenti te.</p>
<p class="hangnum"><a name="para297"></a><a name="para297_kn10"></a><span class="paranum">297</span>.</p>
<p class="gatha1"> ‘‘Na hevaṃ tvaṃ mahāvīra, damesi naranāriyo;</p>
<p class="gathalast">Adaṇḍena asatthena, damesi uttame dame.</p>
<p class="hangnum"><a name="para298"></a><a name="para298_kn10"></a><span class="paranum">298</span>.</p>
<p class="gatha1"> ‘‘Dānassa vaṇṇe kittento, desanākusalo muni;</p>
<p class="gathalast">Ekapañhaṃ kathentova, bodhesi tisate muni.</p>
<p class="hangnum"><a name="para299"></a><a name="para299_kn10"></a><span class="paranum">299</span>.</p>
<p class="gatha1"> ‘‘Dantā mayaṃ sārathinā, suvimuttā anāsavā;</p>
<p class="gathalast">Sabbābhiññābalapattā, nibbutā upadhikkhaye.</p>
<p class="hangnum"><a name="para300"></a><a name="para300_kn10"></a><span class="paranum">300</span>.</p>
<p class="gatha1"> ‘‘Satasahassito kappe, yaṃ dānamadadiṃ tadā;</p>
<p class="gathalast">Atikkantā bhayā sabbe, sālādānassidaṃ phalaṃ.</p>
<p class="hangnum"><a name="para301"></a><a name="para301_kn10"></a><span class="paranum">301</span>.</p>
<p class="gatha1"> ‘‘Kilesā <a name="V1.0356"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para302"></a><a name="para302_kn10"></a><span class="paranum">302</span>.</p>
<p class="gatha1"> ‘‘Svāgataṃ <a name="T1.0507"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para303"></a><a name="para303_kn10"></a><span class="paranum">303</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā selo sapariso bhagavato santike imā gāthāyo abhāsitthāti.</p>
<p class="centered">Selattherassāpadānaṃ dutiyaṃ.</p>
<p class="subhead">3. Sabbakittikattheraapadānaṃ</p>
<p class="hangnum"><a name="para304"></a><a name="para304_kn10"></a><span class="paranum">304</span>.</p>
<p class="gatha1"> ‘‘Kaṇikāraṃva <a name="M1.0378"></a><a name="P1.0323"></a> jalitaṃ <span class="note">[jotantaṃ (sī.)]</span>, dīparukkhaṃva ujjalaṃ <span class="note">[jotitaṃ (syā.)]</span>;</p>
<p class="gathalast">Osadhiṃva virocantaṃ, vijjutaṃ gagane yathā.</p>
<p class="hangnum"><a name="para305"></a><a name="para305_kn10"></a><span class="paranum">305</span>.</p>
<p class="gatha1"> ‘‘Asambhītaṃ anuttāsiṃ, migarājaṃva kesariṃ;</p>
<p class="gathalast">Ñāṇālokaṃ pakāsentaṃ, maddantaṃ titthiye gaṇe.</p>
<p class="hangnum"><a name="para306"></a><a name="para306_kn10"></a><span class="paranum">306</span>.</p>
<p class="gatha1"> ‘‘Uddharantaṃ imaṃ lokaṃ, chiddantaṃ sabbasaṃsayaṃ;</p>
<p class="gathalast">Gajjantaṃ <span class="note">[asambhītaṃ (syā.), gacchantaṃ (ka.)]</span> migarājaṃva, addasaṃ lokanāyakaṃ.</p>
<p class="hangnum"><a name="para307"></a><a name="para307_kn10"></a><span class="paranum">307</span>.</p>
<p class="gatha1"> ‘‘Jaṭājinadharo āsiṃ, brahā uju patāpavā;</p>
<p class="gathalast">Vākacīraṃ gahetvāna, pādamūle apatthariṃ.</p>
<p class="hangnum"><a name="para308"></a><a name="para308_kn10"></a><span class="paranum">308</span>.</p>
<p class="gatha1"> ‘‘Kāḷānusāriyaṃ gayha, anulimpiṃ tathāgataṃ;</p>
<p class="gathalast">Sambuddhamanulimpetvā, santhaviṃ lokanāyakaṃ.</p>
<p class="hangnum"><a name="para309"></a><a name="para309_kn10"></a><span class="paranum">309</span>.</p>
<p class="gatha1"> ‘‘Samuddharasimaṃ <a name="T1.0508"></a> lokaṃ, oghatiṇṇa <span class="note">[oghatiṇṇo (syā. ka.)]</span> mahāmuni;</p>
<p class="gathalast">Ñāṇālokena jotesi, nāvaṭaṃ <span class="note">[pavaraṃ (syā.), vajira (pī.)]</span> ñāṇamuttamaṃ.</p>
<p class="hangnum"><a name="para310"></a><a name="para310_kn10"></a><span class="paranum">310</span>.</p>
<p class="gatha1"> ‘‘Dhammacakkaṃ <span class="note">[tuvaṃ cakkaṃ (ka.)]</span> pavattesi, maddase paratitthiye;</p>
<p class="gathalast">Usabho jitasaṅgāmo, sampakampesi medaniṃ.</p>
<p class="hangnum"><a name="para311"></a><a name="para311_kn10"></a><span class="paranum">311</span>.</p>
<p class="gatha1"> ‘‘Mahāsamudde ūmiyo, velantamhi pabhijjare;</p>
<p class="gathalast">Tatheva tava ñāṇamhi, sabbadiṭṭhī pabhijjare.</p>
<p class="hangnum"><a name="para312"></a><a name="para312_kn10"></a><span class="paranum">312</span>.</p>
<p class="gatha1"> ‘‘Sukhumacchikajālena, saramhi sampatānite;</p>
<p class="gathalast">Antojālikatā <span class="note">[jālagatā (sī.)]</span> pāṇā, pīḷitā honti tāvade.</p>
<p class="hangnum"><a name="para313"></a><a name="para313_kn10"></a><span class="paranum">313</span>.</p>
<p class="gatha1"> ‘‘Tatheva titthiyā loke, puthupāsaṇḍanissitā <span class="note">[mūḷhā saccavinissaṭā (syā.), muṭṭhasaccavinissaṭā (ka.)]</span>;</p>
<p class="gathalast">Antoñāṇavare tuyhaṃ, parivattanti mārisa.</p>
<p class="hangnum"><a name="para314"></a><a name="para314_kn10"></a><span class="paranum">314</span>.</p>
<p class="gatha1"> ‘‘Patiṭṭhā <a name="V1.0357"></a> vuyhataṃ oghe, tvañhi nātho abandhunaṃ;</p>
<p class="gathalast">Bhayaṭṭitānaṃ saraṇaṃ, muttitthīnaṃ parāyaṇaṃ.</p>
<p class="hangnum"><a name="para315"></a><a name="para315_kn10"></a><span class="paranum">315</span>.</p>
<p class="gatha1"> ‘‘Ekavīro <a name="M1.0379"></a> asadiso, mettākaruṇasañcayo <span class="note">[saññuto (syā.)]</span>;</p>
<p class="gathalast">Asamo susamo santo <span class="note">[susīlo asamo santo (sī.), paññavā yuttacāgo ca (syā.)]</span>, vasī tādī jitañjayo.</p>
<p class="hangnum"><a name="para316"></a><a name="para316_kn10"></a><span class="paranum">316</span>.</p>
<p class="gatha1"> ‘‘Dhīro <a name="P1.0324"></a> vigatasammoho, anejo akathaṃkathī;</p>
<p class="gathalast">Tusito <span class="note">[vusito (sī.)]</span> vantadososi, nimmalo saṃyato suci.</p>
<p class="hangnum"><a name="para317"></a><a name="para317_kn10"></a><span class="paranum">317</span>.</p>
<p class="gatha1"> ‘‘Saṅgātigo hatamado <span class="note">[gatamado (syā.), tamanudo (ka.)]</span>, tevijjo tibhavantago;</p>
<p class="gathalast">Sīmātigo dhammagaru, gatattho hitavabbhuto <span class="note">[hitavappatho (sī. syā.)]</span>.</p>
<p class="hangnum"><a name="para318"></a><a name="para318_kn10"></a><span class="paranum">318</span>.</p>
<p class="gatha1"> ‘‘Tārako <a name="T1.0509"></a> tvaṃ yathā nāvā, nidhīvassāsakārako;</p>
<p class="gathalast">Asambhīto yathā sīho, gajarājāva dappito.</p>
<p class="hangnum"><a name="para319"></a><a name="para319_kn10"></a><span class="paranum">319</span>.</p>
<p class="gatha1"> ‘‘Thometvā dasagāthāhi, padumuttaraṃ mahāyasaṃ;</p>
<p class="gathalast">Vanditvā satthuno pāde, tuṇhī aṭṭhāsahaṃ tadā.</p>
<p class="hangnum"><a name="para320"></a><a name="para320_kn10"></a><span class="paranum">320</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Bhikkhusaṅghe ṭhito satthā, imā gāthā abhāsatha.</p>
<p class="hangnum"><a name="para321"></a><a name="para321_kn10"></a><span class="paranum">321</span>.</p>
<p class="gatha1"> ‘‘‘Yo me sīlañca ñāṇañca, saddhammañcāpi vaṇṇayi <span class="note">[dhammañcāpi pakittayi (sī. syā.)]</span>;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para322"></a><a name="para322_kn10"></a><span class="paranum">322</span>.</p>
<p class="gatha1"> ‘‘‘Saṭṭhi kappasahassāni, devaloke ramissati;</p>
<p class="gathalast">Aññe devebhibhavitvā, issaraṃ kārayissati.</p>
<p class="hangnum"><a name="para323"></a><a name="para323_kn10"></a><span class="paranum">323</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Gotamassa bhagavato, sāsane pabbajissati.</p>
<p class="hangnum"><a name="para324"></a><a name="para324_kn10"></a><span class="paranum">324</span>.</p>
<p class="gatha1"> ‘‘‘Pabbajitvāna kāyena, pāpakammaṃ vivajjiya;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para325"></a><a name="para325_kn10"></a><span class="paranum">325</span>.</p>
<p class="gatha1"> ‘‘Yathāpi megho thanayaṃ, tappeti mediniṃ imaṃ;</p>
<p class="gathalast">Tatheva tvaṃ mahāvīra, dhammena tappayī mamaṃ.</p>
<p class="hangnum"><a name="para326"></a><a name="para326_kn10"></a><span class="paranum">326</span>.</p>
<p class="gatha1"> ‘‘Sīlaṃ paññañca dhammañca, thavitvā lokanāyakaṃ;</p>
<p class="gathalast">Pattomhi paramaṃ santiṃ, nibbānaṃ padamaccutaṃ.</p>
<p class="hangnum"><a name="para327"></a><a name="para327_kn10"></a><span class="paranum">327</span>.</p>
<p class="gatha1"> ‘‘Aho <a name="M1.0380"></a> nūna sa bhagavā, ciraṃ tiṭṭheyya cakkhumā;</p>
<p class="gathalast">Aññātañca vijāneyyuṃ, phuseyyuṃ <span class="note">[aññātañcāpi jāneyya, passeyya (ka.)]</span> amataṃ padaṃ.</p>
<p class="hangnum"><a name="para328"></a><a name="para328_kn10"></a><span class="paranum">328</span>.</p>
<p class="gatha1"> ‘‘Ayaṃ <a name="T1.0510"></a><a name="V1.0358"></a> me pacchimā jāti, bhavā sabbe samūhatā;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para329"></a><a name="para329_kn10"></a><span class="paranum">329</span>.</p>
<p class="gatha1"> ‘‘Satasahassito kappe, yaṃ buddhamabhithomayiṃ</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para330"></a><a name="para330_kn10"></a><span class="paranum">330</span>.</p>
<p class="gatha1"> ‘‘Kilesā <a name="P1.0325"></a> jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para331"></a><a name="para331_kn10"></a><span class="paranum">331</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para332"></a><a name="para332_kn10"></a><span class="paranum">332</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sabbakittiko thero imā gāthāyo abhāsitthāti.</p>
<p class="centered">Sabbakittikattherassāpadānaṃ tatiyaṃ.</p>
<p class="subhead">4. Madhudāyakattheraapadānaṃ</p>
<p class="hangnum"><a name="para333"></a><a name="para333_kn10"></a><span class="paranum">333</span>.</p>
<p class="gatha1"> ‘‘Sindhuyā nadiyā tīre, sukato assamo mama;</p>
<p class="gathalast">Tattha vācemahaṃ sisse, itihāsaṃ salakkhaṇaṃ.</p>
<p class="hangnum"><a name="para334"></a><a name="para334_kn10"></a><span class="paranum">334</span>.</p>
<p class="gatha1"> ‘‘Dhammakāmā vinītā te, sotukāmā susāsanaṃ;</p>
<p class="gathalast">Chaḷaṅge pāramippattā, sindhukūle vasanti te.</p>
<p class="hangnum"><a name="para335"></a><a name="para335_kn10"></a><span class="paranum">335</span>.</p>
<p class="gatha1"> ‘‘Uppātagamane <a name="T1.0511"></a> ceva, lakkhaṇesu ca kovidā;</p>
<p class="gathalast">Uttamatthaṃ gavesantā, vasanti vipine tadā.</p>
<p class="hangnum"><a name="para336"></a><a name="para336_kn10"></a><span class="paranum">336</span>.</p>
<p class="gatha1"> ‘‘Sumedho nāma sambuddho, loke uppajji tāvade;</p>
<p class="gathalast">Amhākaṃ anukampanto, upāgacchi vināyako.</p>
<p class="hangnum"><a name="para337"></a><a name="para337_kn10"></a><span class="paranum">337</span>.</p>
<p class="gatha1"> ‘‘Upāgataṃ mahāvīraṃ, sumedhaṃ lokanāyakaṃ;</p>
<p class="gathalast">Tiṇasanthārakaṃ katvā, lokajeṭṭhassadāsahaṃ.</p>
<p class="hangnum"><a name="para338"></a><a name="para338_kn10"></a><span class="paranum">338</span>.</p>
<p class="gatha1"> ‘‘Vipināto <a name="M1.0381"></a> madhuṃ gayha, buddhaseṭṭhassadāsahaṃ;</p>
<p class="gathalast">Sambuddho paribhuñjitvā, idaṃ vacanamabravi.</p>
<p class="hangnum"><a name="para339"></a><a name="para339_kn10"></a><span class="paranum">339</span>.</p>
<p class="gatha1"> ‘‘‘Yo taṃ adāsi madhuṃ me, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para340"></a><a name="para340_kn10"></a><span class="paranum">340</span>.</p>
<p class="gatha1"> ‘‘‘Iminā madhudānena, tiṇasanthārakena ca;</p>
<p class="gathalast">Tiṃsa kappasahassāni, devaloke ramissati.</p>
<p class="hangnum"><a name="para341"></a><a name="para341_kn10"></a><span class="paranum">341</span>.</p>
<p class="gatha1"> ‘‘‘Tiṃsa <a name="V1.0359"></a> kappasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para342"></a><a name="para342_kn10"></a><span class="paranum">342</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para343"></a><a name="para343_kn10"></a><span class="paranum">343</span>.</p>
<p class="gatha1"> ‘‘‘Devalokā idhāgantvā, mātukucchiṃ upāgate;</p>
<p class="gathalast">Madhuvassaṃ pavassittha, chādayaṃ madhunā mahiṃ’.</p>
<p class="hangnum"><a name="para344"></a><a name="para344_kn10"></a><span class="paranum">344</span>.</p>
<p class="gatha1"> ‘‘Mayi nikkhantamattamhi, kucchiyā ca suduttarā;</p>
<p class="gathalast">Tatrāpi madhuvassaṃ me, vassate niccakālikaṃ.</p>
<p class="hangnum"><a name="para345"></a><a name="para345_kn10"></a><span class="paranum">345</span>.</p>
<p class="gatha1"> ‘‘Agārā <a name="T1.0512"></a><a name="P1.0326"></a> abhinikkhamma, pabbajiṃ anagāriyaṃ;</p>
<p class="gathalast">Lābhī annassa pānassa, madhudānassidaṃ phalaṃ.</p>
<p class="hangnum"><a name="para346"></a><a name="para346_kn10"></a><span class="paranum">346</span>.</p>
<p class="gatha1"> ‘‘Sabbakāmasamiddhohaṃ, bhavitvā devamānuse;</p>
<p class="gathalast">Teneva madhudānena, pattomhi āsavakkhayaṃ.</p>
<p class="hangnum"><a name="para347"></a><a name="para347_kn10"></a><span class="paranum">347</span>.</p>
<p class="gatha1"> ‘‘Vuṭṭhamhi deve caturaṅgule tiṇe, sampupphite <span class="note">[supupphite (syā.)]</span> dharaṇīruhe sañchanne <span class="note">[vappadese (syā.)]</span>;</p>
<p class="gathalast">Suññe ghare maṇḍaparukkhamūlake, vasāmi niccaṃ sukhito anāsavo.</p>
<p class="hangnum"><a name="para348"></a><a name="para348_kn10"></a><span class="paranum">348</span>.</p>
<p class="gatha1"> ‘‘Majjhe mahante hīne ca <span class="note">[majjhe mayhaṃ bhavā assu (syā. pī. ka.)]</span>, bhave sabbe atikkamiṃ <span class="note">[ye bhave samatikkamiṃ (syā. ka.), yo bhavesu pakittayi (ka.)]</span>;</p>
<p class="gathalast">Ajja me āsavā khīṇā, natthi dāni punabbhavo.</p>
<p class="hangnum"><a name="para349"></a><a name="para349_kn10"></a><span class="paranum">349</span>.</p>
<p class="gatha1"> ‘‘Tiṃsakappasahassamhi, yaṃ dānamadadiṃ tadā;</p>
<p class="gathalast">Duggatiṃ nābhijānāmi, madhudānassidaṃ phalaṃ.</p>
<p class="hangnum"><a name="para350"></a><a name="para350_kn10"></a><span class="paranum">350</span>.</p>
<p class="gatha1"> ‘‘Kilesā <a name="M1.0382"></a> jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para351"></a><a name="para351_kn10"></a><span class="paranum">351</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para352"></a><a name="para352_kn10"></a><span class="paranum">352</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā madhudāyako thero imā gāthāyo abhāsitthāti.</p>
<p class="centered">Madhudāyakattherassāpadānaṃ catutthaṃ.</p>
<p class="subhead">5. Padumakūṭāgāriyattheraapadānaṃ</p>
<p class="hangnum"><a name="para353"></a><a name="para353_kn10"></a><span class="paranum">353</span>.</p>
<p class="gatha1"> ‘‘Piyadassī <a name="T1.0513"></a> nāma bhagavā, sayambhū lokanāyako;</p>
<p class="gathalast">Vivekakāmo sambuddho, samādhikusalo muni.</p>
<p class="hangnum"><a name="para354"></a><a name="para354_kn10"></a><span class="paranum">354</span>.</p>
<p class="gatha1"> ‘‘Vanasaṇḍaṃ <a name="V1.0360"></a> samogayha, piyadassī mahāmuni;</p>
<p class="gathalast">Paṃsukūlaṃ pattharitvā, nisīdi purisuttamo.</p>
<p class="hangnum"><a name="para355"></a><a name="para355_kn10"></a><span class="paranum">355</span>.</p>
<p class="gatha1"> ‘‘Migaluddo pure āsiṃ, araññe <span class="note">[vipine (sī.), irine (syā. ka.)]</span> kānane ahaṃ;</p>
<p class="gathalast">Pasadaṃ migamesanto, āhiṇḍāmi ahaṃ tadā.</p>
<p class="hangnum"><a name="para356"></a><a name="para356_kn10"></a><span class="paranum">356</span>.</p>
<p class="gatha1"> ‘‘Tatthaddasāsiṃ sambuddhaṃ, oghatiṇṇamanāsavaṃ;</p>
<p class="gathalast">Pupphitaṃ sālarājaṃva, sataraṃsiṃva uggataṃ.</p>
<p class="hangnum"><a name="para357"></a><a name="para357_kn10"></a><span class="paranum">357</span>.</p>
<p class="gatha1"> ‘‘Disvānahaṃ devadevaṃ, piyadassiṃ mahāyasaṃ;</p>
<p class="gathalast">Jātassaraṃ samogayha, padumaṃ āhariṃ tadā.</p>
<p class="hangnum"><a name="para358"></a><a name="para358_kn10"></a><span class="paranum">358</span>.</p>
<p class="gatha1"> ‘‘Āharitvāna padumaṃ, satapattaṃ manoramaṃ;</p>
<p class="gathalast">Kūṭāgāraṃ karitvāna, chādayiṃ padumenahaṃ.</p>
<p class="hangnum"><a name="para359"></a><a name="para359_kn10"></a><span class="paranum">359</span>.</p>
<p class="gatha1"> ‘‘Anukampako <a name="P1.0327"></a> kāruṇiko, piyadassī mahāmuni;</p>
<p class="gathalast">Sattarattindivaṃ buddho, kūṭāgāre vasī jino.</p>
<p class="hangnum"><a name="para360"></a><a name="para360_kn10"></a><span class="paranum">360</span>.</p>
<p class="gatha1"> ‘‘Purāṇaṃ chaḍḍayitvāna, navena chādayiṃ ahaṃ;</p>
<p class="gathalast">Añjaliṃ paggahetvāna, aṭṭhāsiṃ tāvade ahaṃ.</p>
<p class="hangnum"><a name="para361"></a><a name="para361_kn10"></a><span class="paranum">361</span>.</p>
<p class="gatha1"> ‘‘Vuṭṭhahitvā <a name="M1.0383"></a> samādhimhā, piyadassī mahāmuni;</p>
<p class="gathalast">Disaṃ anuvilokento, nisīdi lokanāyako.</p>
<p class="hangnum"><a name="para362"></a><a name="para362_kn10"></a><span class="paranum">362</span>.</p>
<p class="gatha1"> ‘‘Tadā <a name="T1.0514"></a> sudassano nāma, upaṭṭhāko mahiddhiko;</p>
<p class="gathalast">Cittamaññāya buddhassa, piyadassissa satthuno.</p>
<p class="hangnum"><a name="para363"></a><a name="para363_kn10"></a><span class="paranum">363</span>.</p>
<p class="gatha1"> ‘‘Asītiyā sahassehi, bhikkhūhi parivārito;</p>
<p class="gathalast">Vanante sukhamāsīnaṃ, upesi lokanāyakaṃ.</p>
<p class="hangnum"><a name="para364"></a><a name="para364_kn10"></a><span class="paranum">364</span>.</p>
<p class="gatha1"> ‘‘Yāvatā vanasaṇḍamhi, adhivatthā ca devatā;</p>
<p class="gathalast">Buddhassa cittamaññāya, sabbe sannipatuṃ tadā.</p>
<p class="hangnum"><a name="para365"></a><a name="para365_kn10"></a><span class="paranum">365</span>.</p>
<p class="gatha1"> ‘‘Samāgatesu yakkhesu, kumbhaṇḍe saharakkhase;</p>
<p class="gathalast">Bhikkhusaṅghe ca sampatte, gāthā pabyāharī <span class="note">[sabyāharī (syā.), mābyāharī (sī.)]</span> jino.</p>
<p class="hangnum"><a name="para366"></a><a name="para366_kn10"></a><span class="paranum">366</span>.</p>
<p class="gatha1"> ‘‘‘Yo maṃ sattāhaṃ pūjesi, āvāsañca akāsi me;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para367"></a><a name="para367_kn10"></a><span class="paranum">367</span>.</p>
<p class="gatha1"> ‘‘‘Sududdasaṃ sunipuṇaṃ, gambhīraṃ suppakāsitaṃ;</p>
<p class="gathalast">Ñāṇena kittayissāmi, suṇātha mama bhāsato.</p>
<p class="hangnum"><a name="para368"></a><a name="para368_kn10"></a><span class="paranum">368</span>.</p>
<p class="gatha1"> ‘‘‘Catuddasāni <a name="V1.0361"></a> kappāni, devarajjaṃ karissati;</p>
<p class="gathalast">Kūṭāgāraṃ mahantassa <span class="note">[brahaṃ tassa (sī. syā.)]</span>, padmapupphehi chāditaṃ.</p>
<p class="hangnum"><a name="para369"></a><a name="para369_kn10"></a><span class="paranum">369</span>.</p>
<p class="gatha1"> ‘‘‘Ākāse dhārayissati, pupphakammassidaṃ <span class="note">[pubbakammassidaṃ (syā.)]</span> phalaṃ;</p>
<p class="gathalast">Catubbīse <span class="note">[catuddase (syā.)]</span> kappasate, vokiṇṇaṃ saṃsarissati.</p>
<p class="hangnum"><a name="para370"></a><a name="para370_kn10"></a><span class="paranum">370</span>.</p>
<p class="gatha1"> ‘‘‘Tattha pupphamayaṃ byamhaṃ, ākāse dhārayissati;</p>
<p class="gathalast">Yathā padumapattamhi, toyaṃ na upalimpati.</p>
<p class="hangnum"><a name="para371"></a><a name="para371_kn10"></a><span class="paranum">371</span>.</p>
<p class="gatha1"> ‘‘‘Tathevīmassa ñāṇamhi, kilesā nopalimpare;</p>
<p class="gathalast">Manasā vinivaṭṭetvā, pañca nīvaraṇe ayaṃ.</p>
<p class="hangnum"><a name="para372"></a><a name="para372_kn10"></a><span class="paranum">372</span>.</p>
<p class="gatha1"> ‘‘‘Cittaṃ <a name="T1.0515"></a> janetvā nekkhamme, agārā pabbajissati;</p>
<p class="gathalast">Tato pupphamaye byamhe, dhārente <span class="note">[pupphamayaṃ byamhaṃ, dhārentaṃ (syā. ka.)]</span> nikkhamissati.</p>
<p class="hangnum"><a name="para373"></a><a name="para373_kn10"></a><span class="paranum">373</span>.</p>
<p class="gatha1"> ‘‘‘Rukkhamūle vasantassa, nipakassa satīmato;</p>
<p class="gathalast">Tattha pupphamayaṃ byamhaṃ, matthake dhārayissati.</p>
<p class="hangnum"><a name="para374"></a><a name="para374_kn10"></a><span class="paranum">374</span>.</p>
<p class="gatha1"> ‘‘‘Cīvaraṃ <a name="M1.0384"></a><a name="P1.0328"></a> piṇḍapātañca, paccayaṃ sayanāsanaṃ;</p>
<p class="gathalast">Datvāna bhikkhusaṅghassa, nibbāyissatināsavo’.</p>
<p class="hangnum"><a name="para375"></a><a name="para375_kn10"></a><span class="paranum">375</span>.</p>
<p class="gatha1"> ‘‘Kūṭāgārena caratā <span class="note">[caraṇā (sī. pī. ka.), carite (syā.)]</span>, pabbajjaṃ abhinikkhamiṃ;</p>
<p class="gathalast">Rukkhamūle vasantampi <span class="note">[vasantamhi (sī.), vasatopi (?)]</span>, kūṭāgāraṃ dharīyati.</p>
<p class="hangnum"><a name="para376"></a><a name="para376_kn10"></a><span class="paranum">376</span>.</p>
<p class="gatha1"> ‘‘Cīvare piṇḍapāte ca, cetanā me na vijjati;</p>
<p class="gathalast">Puññakammena saṃyutto, labhāmi pariniṭṭhitaṃ.</p>
<p class="hangnum"><a name="para377"></a><a name="para377_kn10"></a><span class="paranum">377</span>.</p>
<p class="gatha1"> ‘‘Gaṇanāto asaṅkheyyā, kappakoṭī bahū mama;</p>
<p class="gathalast">Rittakā te atikkantā, pamuttā lokanāyakā.</p>
<p class="hangnum"><a name="para378"></a><a name="para378_kn10"></a><span class="paranum">378</span>.</p>
<p class="gatha1"> ‘‘Aṭṭhārase kappasate, piyadassī vināyako;</p>
<p class="gathalast">Tamahaṃ payirupāsitvā, imaṃ yoniṃ upāgato.</p>
<p class="hangnum"><a name="para379"></a><a name="para379_kn10"></a><span class="paranum">379</span>.</p>
<p class="gatha1"> ‘‘Idha passāmi <span class="note">[idhaddasāsiṃ (sī.)]</span> sambuddhaṃ, anomaṃ nāma cakkhumaṃ;</p>
<p class="gathalast">Tamahaṃ upagantvāna, pabbajiṃ anagāriyaṃ.</p>
<p class="hangnum"><a name="para380"></a><a name="para380_kn10"></a><span class="paranum">380</span>.</p>
<p class="gatha1"> ‘‘Dukkhassantakaro buddho, maggaṃ me desayī jino;</p>
<p class="gathalast">Tassa dhammaṃ suṇitvāna, pattomhi acalaṃ padaṃ.</p>
<p class="hangnum"><a name="para381"></a><a name="para381_kn10"></a><span class="paranum">381</span>.</p>
<p class="gatha1"> ‘‘Tosayitvāna sambuddhaṃ, gotamaṃ sakyapuṅgavaṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para382"></a><a name="para382_kn10"></a><span class="paranum">382</span>.</p>
<p class="gatha1"> ‘‘Aṭṭhārase <a name="T1.0516"></a><a name="V1.0362"></a> kappasate, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para383"></a><a name="para383_kn10"></a><span class="paranum">383</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para384"></a><a name="para384_kn10"></a><span class="paranum">384</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para385"></a><a name="para385_kn10"></a><span class="paranum">385</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā padumakūṭāgāriyo thero imā gāthāyo abhāsitthāti.</p>
<p class="centered">Padumakūṭāgāriyattherassāpadānaṃ pañcamaṃ.</p>
<p class="subhead">6. Bākulattheraapadānaṃ</p>
<p class="hangnum"><a name="para386"></a><a name="para386_kn10"></a><span class="paranum">386</span>.</p>
<p class="gatha1"> ‘‘Himavantassāvidūre<a name="M1.0385"></a>, sobhito nāma pabbato;</p>
<p class="gathalast">Assamo sukato mayhaṃ, sakasissehi māpito.</p>
<p class="hangnum"><a name="para387"></a><a name="para387_kn10"></a><span class="paranum">387</span>.</p>
<p class="gatha1"> ‘‘Maṇḍapā ca bahū tattha, pupphitā sinduvārakā;</p>
<p class="gathalast">Kapitthā ca bahū tattha, pupphitā jīvajīvakā <span class="note">[campakā nāgaketakā (syā.)]</span>.</p>
<p class="hangnum"><a name="para388"></a><a name="para388_kn10"></a><span class="paranum">388</span>.</p>
<p class="gatha1"> ‘‘Nigguṇḍiyo bahū tattha, badarāmalakāni ca;</p>
<p class="gathalast">Phārusakā alābū ca, puṇḍarīkā ca pupphitā.</p>
<p class="hangnum"><a name="para389"></a><a name="para389_kn10"></a><span class="paranum">389</span>.</p>
<p class="gatha1"> ‘‘Āḷakā <a name="T1.0517"></a> <span class="note">[aḷakkā (syā.)]</span> beluvā tattha, kadalī mātuluṅgakā;</p>
<p class="gathalast">Mahānāmā bahū tattha, ajjunā ca piyaṅgukā.</p>
<p class="hangnum"><a name="para390"></a><a name="para390_kn10"></a><span class="paranum">390</span>.</p>
<p class="gatha1"> ‘‘Kosambā <a name="P1.0329"></a> saḷalā nimbā <span class="note">[nīpā (sī.)]</span>, nigrodhā ca kapitthanā;</p>
<p class="gathalast">Ediso assamo mayhaṃ, sasissohaṃ tahiṃ vasiṃ.</p>
<p class="hangnum"><a name="para391"></a><a name="para391_kn10"></a><span class="paranum">391</span>.</p>
<p class="gatha1"> ‘‘Anomadassī bhagavā, sayambhū lokanāyako;</p>
<p class="gathalast">Gavesaṃ paṭisallānaṃ, mamassamamupāgami.</p>
<p class="hangnum"><a name="para392"></a><a name="para392_kn10"></a><span class="paranum">392</span>.</p>
<p class="gatha1"> ‘‘Upetamhi mahāvīre, anomadassimahāyase;</p>
<p class="gathalast">Khaṇena lokanāthassa, vātābādho samuṭṭhahi.</p>
<p class="hangnum"><a name="para393"></a><a name="para393_kn10"></a><span class="paranum">393</span>.</p>
<p class="gatha1"> ‘‘Vicaranto araññamhi, addasaṃ lokanāyakaṃ;</p>
<p class="gathalast">Upagantvāna sambuddhaṃ, cakkhumantaṃ mahāyasaṃ.</p>
<p class="hangnum"><a name="para394"></a><a name="para394_kn10"></a><span class="paranum">394</span>.</p>
<p class="gatha1"> ‘‘Iriyañcāpi disvāna, upalakkhesahaṃ tadā;</p>
<p class="gathalast">Asaṃsayañhi buddhassa, byādhi no udapajjatha.</p>
<p class="hangnum"><a name="para395"></a><a name="para395_kn10"></a><span class="paranum">395</span>.</p>
<p class="gatha1"> ‘‘Khippaṃ <a name="V1.0363"></a> assamamāgañchiṃ, mama sissāna santike;</p>
<p class="gathalast">Bhesajjaṃ kattukāmohaṃ, sisse āmantayiṃ tadā.</p>
<p class="hangnum"><a name="para396"></a><a name="para396_kn10"></a><span class="paranum">396</span>.</p>
<p class="gatha1"> ‘‘Paṭissuṇitvāna me vākyaṃ, sissā sabbe sagāravā;</p>
<p class="gathalast">Ekajjhaṃ sannipatiṃsu, satthugāravatā mama.</p>
<p class="hangnum"><a name="para397"></a><a name="para397_kn10"></a><span class="paranum">397</span>.</p>
<p class="gatha1"> ‘‘Khippaṃ pabbatamāruyha, sabbosadhamahāsahaṃ <span class="note">[makāsahaṃ (syā. ka.)]</span>;</p>
<p class="gathalast">Pānīyayogaṃ <span class="note">[pānīyayoggaṃ (sī.)]</span> katvāna, buddhaseṭṭhassadāsahaṃ.</p>
<p class="hangnum"><a name="para398"></a><a name="para398_kn10"></a><span class="paranum">398</span>.</p>
<p class="gatha1"> ‘‘Paribhutte <a name="M1.0386"></a> mahāvīre, sabbaññulokanāyake;</p>
<p class="gathalast">Khippaṃ vāto vūpasami, sugatassa mahesino.</p>
<p class="hangnum"><a name="para399"></a><a name="para399_kn10"></a><span class="paranum">399</span>.</p>
<p class="gatha1"> ‘‘Passaddhaṃ <a name="T1.0518"></a> darathaṃ disvā, anomadassī mahāyaso;</p>
<p class="gathalast">Sakāsane nisīditvā, imā gāthā abhāsatha.</p>
<p class="hangnum"><a name="para400"></a><a name="para400_kn10"></a><span class="paranum">400</span>.</p>
<p class="gatha1"> ‘‘‘Yo me pādāsi bhesajjaṃ, byādhiñca samayī mama;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para401"></a><a name="para401_kn10"></a><span class="paranum">401</span>.</p>
<p class="gatha1"> ‘‘‘Kappasatasahassāni, devaloke ramissati;</p>
<p class="gathalast">Vādite tūriye tattha, modissati sadā ayaṃ.</p>
<p class="hangnum"><a name="para402"></a><a name="para402_kn10"></a><span class="paranum">402</span>.</p>
<p class="gatha1"> ‘‘‘Manussalokamāgantvā, sukkamūlena codito;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para403"></a><a name="para403_kn10"></a><span class="paranum">403</span>.</p>
<p class="gatha1"> ‘‘‘Pañcapaññāsakappamhi, anomo nāma khattiyo;</p>
<p class="gathalast">Cāturanto vijitāvī, jambumaṇḍassa <span class="note">[jambudīpassa (syā.)]</span> issaro.</p>
<p class="hangnum"><a name="para404"></a><a name="para404_kn10"></a><span class="paranum">404</span>.</p>
<p class="gatha1"> ‘‘‘Sattaratanasampanno, cakkavattī mahabbalo;</p>
<p class="gathalast">Tāvatiṃsepi khobhetvā, issaraṃ kārayissati.</p>
<p class="hangnum"><a name="para405"></a><a name="para405_kn10"></a><span class="paranum">405</span>.</p>
<p class="gatha1"> ‘‘‘Devabhūto <a name="P1.0330"></a> manusso vā, appābādho bhavissati;</p>
<p class="gathalast">Pariggahaṃ vivajjetvā, byādhiṃ loke tarissati.</p>
<p class="hangnum"><a name="para406"></a><a name="para406_kn10"></a><span class="paranum">406</span>.</p>
<p class="gatha1"> ‘‘‘Apparimeyye ito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para407"></a><a name="para407_kn10"></a><span class="paranum">407</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para408"></a><a name="para408_kn10"></a><span class="paranum">408</span>.</p>
<p class="gatha1"> ‘‘‘Kilese jhāpayitvāna, taṇhāsotaṃ tarissati;</p>
<p class="gathalast">Bākulo <span class="note">[bakkulo (sī. syā.)]</span> nāma nāmena, hessati satthu sāvako.</p>
<p class="hangnum"><a name="para409"></a><a name="para409_kn10"></a><span class="paranum">409</span>.</p>
<p class="gatha1"> ‘‘‘Idaṃ <a name="T1.0519"></a><a name="V1.0364"></a> sabbaṃ abhiññāya, gotamo sakyapuṅgavo;</p>
<p class="gathalast">Bhikkhusaṅghe nisīditvā, etadagge ṭhapessati’.</p>
<p class="hangnum"><a name="para410"></a><a name="para410_kn10"></a><span class="paranum">410</span>.</p>
<p class="gatha1"> ‘‘Anomadassī bhagavā, sayambhū lokanāyako;</p>
<p class="gathalast">Vivekānuvilokento, mamassamamupāgami.</p>
<p class="hangnum"><a name="para411"></a><a name="para411_kn10"></a><span class="paranum">411</span>.</p>
<p class="gatha1"> ‘‘Upāgataṃ <a name="M1.0387"></a> mahāvīraṃ, sabbaññuṃ lokanāyakaṃ;</p>
<p class="gathalast">Sabbosadhena tappesiṃ, pasanno sehi pāṇibhi.</p>
<p class="hangnum"><a name="para412"></a><a name="para412_kn10"></a><span class="paranum">412</span>.</p>
<p class="gatha1"> ‘‘Tassa me sukataṃ kammaṃ, sukhette bījasampadā;</p>
<p class="gathalast">Khepetuṃ neva sakkomi, tadā hi sukataṃ mama.</p>
<p class="hangnum"><a name="para413"></a><a name="para413_kn10"></a><span class="paranum">413</span>.</p>
<p class="gatha1"> ‘‘Lābhā mama suladdhaṃ me, yohaṃ addakkhi nāyakaṃ;</p>
<p class="gathalast">Tena kammāvasesena, pattomhi acalaṃ padaṃ.</p>
<p class="hangnum"><a name="para414"></a><a name="para414_kn10"></a><span class="paranum">414</span>.</p>
<p class="gatha1"> ‘‘Sabbametaṃ abhiññāya, gotamo sakyapuṅgavo;</p>
<p class="gathalast">Bhikkhusaṅghe nisīditvā, etadagge ṭhapesi maṃ.</p>
<p class="hangnum"><a name="para415"></a><a name="para415_kn10"></a><span class="paranum">415</span>.</p>
<p class="gatha1"> ‘‘Aparimeyye ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, bhesajjassa idaṃ phalaṃ.</p>
<p class="hangnum"><a name="para416"></a><a name="para416_kn10"></a><span class="paranum">416</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para417"></a><a name="para417_kn10"></a><span class="paranum">417</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para418"></a><a name="para418_kn10"></a><span class="paranum">418</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ <a name="T1.0520"></a> sudaṃ āyasmā bākulo <span class="note">[bakkulo (sī. syā.)]</span> thero imā gāthāyo abhāsitthāti;</p>
<p class="centered">Bākulattherassāpadānaṃ chaṭṭhaṃ.</p>
<p class="subhead">7. Girimānandattheraapadānaṃ</p>
<p class="hangnum"><a name="para419"></a><a name="para419_kn10"></a><span class="paranum">419</span>.</p>
<p class="gatha1"> ‘‘Bhariyā me kālaṅkatā, putto sīvathikaṃ gato;</p>
<p class="gathalast">Mātā pitā matā bhātā, ekacitamhi <span class="note">[mātā pitā ca bhātā ca, ekacitakamhi (sī. syā.)]</span> ḍayhare.</p>
<p class="hangnum"><a name="para420"></a><a name="para420_kn10"></a><span class="paranum">420</span>.</p>
<p class="gatha1"> ‘‘Tena sokena santatto, kiso paṇḍu ahosahaṃ;</p>
<p class="gathalast">Cittakkhepo ca me āsi, tena sokena aṭṭito.</p>
<p class="hangnum"><a name="para421"></a><a name="para421_kn10"></a><span class="paranum">421</span>.</p>
<p class="gatha1"> ‘‘Sokasallaparetohaṃ<a name="P1.0331"></a>, vanantamupasaṅkamiṃ;</p>
<p class="gathalast">Pavattaphalaṃ bhuñjitvā, rukkhamūle vasāmahaṃ.</p>
<p class="hangnum"><a name="para422"></a><a name="para422_kn10"></a><span class="paranum">422</span>.</p>
<p class="gatha1"> ‘‘Sumedho <a name="M1.0388"></a><a name="V1.0365"></a> nāma sambuddho, dukkhassantakaro jino;</p>
<p class="gathalast">Mamuddharitukāmo so, āgañchi mama santikaṃ.</p>
<p class="hangnum"><a name="para423"></a><a name="para423_kn10"></a><span class="paranum">423</span>.</p>
<p class="gatha1"> ‘‘Padasaddaṃ suṇitvāna, sumedhassa mahesino;</p>
<p class="gathalast">Paggahetvānahaṃ sīsaṃ, ullokesiṃ mahāmuniṃ.</p>
<p class="hangnum"><a name="para424"></a><a name="para424_kn10"></a><span class="paranum">424</span>.</p>
<p class="gatha1"> ‘‘Upāgate mahāvīre, pīti me udapajjatha;</p>
<p class="gathalast">Tadāsimekaggamano, disvā taṃ lokanāyakaṃ.</p>
<p class="hangnum"><a name="para425"></a><a name="para425_kn10"></a><span class="paranum">425</span>.</p>
<p class="gatha1"> ‘‘Satiṃ paṭilabhitvāna, paṇṇamuṭṭhimadāsahaṃ;</p>
<p class="gathalast">Nisīdi bhagavā tattha, anukampāya cakkhumā.</p>
<p class="hangnum"><a name="para426"></a><a name="para426_kn10"></a><span class="paranum">426</span>.</p>
<p class="gatha1"> ‘‘Nisajja <a name="T1.0521"></a> tattha bhagavā, sumedho lokanāyako;</p>
<p class="gathalast">Dhammaṃ me kathayī buddho, sokasallavinodanaṃ.</p>
<p class="hangnum"><a name="para427"></a><a name="para427_kn10"></a><span class="paranum">427</span>.</p>
<p class="gatha1"> ‘‘‘Anavhitā tato āguṃ, ananuññātā ito gatā;</p>
<p class="gathalast">Yathāgatā tathā gatā, tattha kā paridevanā.</p>
<p class="hangnum"><a name="para428"></a><a name="para428_kn10"></a><span class="paranum">428</span>.</p>
<p class="gatha1"> ‘‘‘Yathāpi pathikā sattā, vassamānāya vuṭṭhiyā;</p>
<p class="gathalast">Sabhaṇḍā upagacchanti, vassassāpatanāya te.</p>
<p class="hangnum"><a name="para429"></a><a name="para429_kn10"></a><span class="paranum">429</span>.</p>
<p class="gatha1"> ‘‘‘Vasse ca te oramite, sampayanti yadicchakaṃ;</p>
<p class="gathalast">Evaṃ mātā pitā tuyhaṃ, tattha kā paridevanā.</p>
<p class="hangnum"><a name="para430"></a><a name="para430_kn10"></a><span class="paranum">430</span>.</p>
<p class="gatha1"> ‘‘‘Āgantukā pāhunakā, caliteritakampitā;</p>
<p class="gathalast">Evaṃ mātā pitā tuyhaṃ, tattha kā paridevanā.</p>
<p class="hangnum"><a name="para431"></a><a name="para431_kn10"></a><span class="paranum">431</span>.</p>
<p class="gatha1"> ‘‘‘Yathāpi urago jiṇṇaṃ, hitvā gacchati saṃ tacaṃ <span class="note">[saṃtanuṃ (syā. ka.)]</span>;</p>
<p class="gathalast">Evaṃ mātā pitā tuyhaṃ, saṃ tanuṃ idha hīyare’.</p>
<p class="hangnum"><a name="para432"></a><a name="para432_kn10"></a><span class="paranum">432</span>.</p>
<p class="gatha1"> ‘‘Buddhassa giramaññāya, sokasallaṃ vivajjayiṃ;</p>
<p class="gathalast">Pāmojjaṃ janayitvāna, buddhaseṭṭhaṃ avandahaṃ.</p>
<p class="hangnum"><a name="para433"></a><a name="para433_kn10"></a><span class="paranum">433</span>.</p>
<p class="gatha1"> ‘‘Vanditvāna mahānāgaṃ, pūjayiṃ girimañjariṃ <span class="note">[girimañjarimapūjayiṃ (sī. syā.)]</span>;</p>
<p class="gathalast">Dibbagandhaṃ sampavantaṃ <span class="note">[dibbagandhena sampannaṃ (sī. syā.)]</span>, sumedhaṃ lokanāyakaṃ.</p>
<p class="hangnum"><a name="para434"></a><a name="para434_kn10"></a><span class="paranum">434</span>.</p>
<p class="gatha1"> ‘‘Pūjayitvāna sambuddhaṃ, sire katvāna añjaliṃ;</p>
<p class="gathalast">Anussaraṃ guṇaggāni, santhaviṃ lokanāyakaṃ.</p>
<p class="hangnum"><a name="para435"></a><a name="para435_kn10"></a><span class="paranum">435</span>.</p>
<p class="gatha1"> ‘‘Nittiṇṇosi <a name="M1.0389"></a><a name="P1.0332"></a> <span class="note">[nittaṇhosi (sī.), vitiṇṇosi (syā.)]</span> mahāvīra, sabbaññu lokanāyaka;</p>
<p class="gathalast">Sabbe satte uddharasi, ñāṇena tvaṃ mahāmune.</p>
<p class="hangnum"><a name="para436"></a><a name="para436_kn10"></a><span class="paranum">436</span>.</p>
<p class="gatha1"> ‘‘Vimatiṃ <a name="T1.0522"></a><a name="V1.0366"></a> dveḷhakaṃ vāpi, sañchindasi mahāmune;</p>
<p class="gathalast">Paṭipādesi me maggaṃ, tava ñāṇena cakkhuma.</p>
<p class="hangnum"><a name="para437"></a><a name="para437_kn10"></a><span class="paranum">437</span>.</p>
<p class="gatha1"> ‘‘Arahā vasipattā <span class="note">[sidhdipattā (sī. syā.)]</span> ca, chaḷabhiññā mahiddhikā;</p>
<p class="gathalast">Antalikkhacarā dhīrā, parivārenti tāvade.</p>
<p class="hangnum"><a name="para438"></a><a name="para438_kn10"></a><span class="paranum">438</span>.</p>
<p class="gatha1"> ‘‘Paṭipannā ca sekhā ca, phalaṭṭhā santi sāvakā;</p>
<p class="gathalast">Sūrodayeva padumā, pupphanti tava sāvakā.</p>
<p class="hangnum"><a name="para439"></a><a name="para439_kn10"></a><span class="paranum">439</span>.</p>
<p class="gatha1"> ‘‘Mahāsamuddovakkhobho, atulopi <span class="note">[yathā samuddo akkhobho, atulo ca (sī.)]</span> duruttaro;</p>
<p class="gathalast">Evaṃ ñāṇena sampanno, appameyyosi cakkhuma.</p>
<p class="hangnum"><a name="para440"></a><a name="para440_kn10"></a><span class="paranum">440</span>.</p>
<p class="gatha1"> ‘‘Vanditvāhaṃ lokajinaṃ, cakkhumantaṃ mahāyasaṃ;</p>
<p class="gathalast">Puthu disā namassanto, paṭikuṭiko agañchahaṃ.</p>
<p class="hangnum"><a name="para441"></a><a name="para441_kn10"></a><span class="paranum">441</span>.</p>
<p class="gatha1"> ‘‘Devalokā cavitvāna, sampajāno patissato;</p>
<p class="gathalast">Okkamiṃ mātuyā kucchiṃ, sandhāvanto bhavābhave.</p>
<p class="hangnum"><a name="para442"></a><a name="para442_kn10"></a><span class="paranum">442</span>.</p>
<p class="gatha1"> ‘‘Agārā abhinikkhamma, pabbajiṃ anagāriyaṃ;</p>
<p class="gathalast">Ātāpī nipako jhāyī, paṭisallānagocaro.</p>
<p class="hangnum"><a name="para443"></a><a name="para443_kn10"></a><span class="paranum">443</span>.</p>
<p class="gatha1"> ‘‘Padhānaṃ padahitvāna, tosayitvā mahāmuniṃ;</p>
<p class="gathalast">Candovabbhaghanā mutto, vicarāmi ahaṃ sadā.</p>
<p class="hangnum"><a name="para444"></a><a name="para444_kn10"></a><span class="paranum">444</span>.</p>
<p class="gatha1"> ‘‘Vivekamanuyuttomhi, upasanto nirūpadhi;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para445"></a><a name="para445_kn10"></a><span class="paranum">445</span>.</p>
<p class="gatha1"> ‘‘Tiṃsakappasahassamhi, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para446"></a><a name="para446_kn10"></a><span class="paranum">446</span>.</p>
<p class="gatha1"> ‘‘Kilesā <a name="T1.0523"></a> jhāpitā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para447"></a><a name="para447_kn10"></a><span class="paranum">447</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para448"></a><a name="para448_kn10"></a><span class="paranum">448</span>.</p>
<p class="gatha1"> ‘‘Paṭisambhidā <a name="M1.0390"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā girimānando thero imā gāthāyo abhāsitthāti.</p>
<p class="centered">Girimānandattherassāpadānaṃ sattamaṃ.</p>
<p class="subhead">8. Saḷalamaṇḍapiyattheraapadānaṃ</p>
<p class="hangnum"><a name="para449"></a><a name="para449_kn10"></a><span class="paranum">449</span>.</p>
<p class="gatha1"> ‘‘Nibbute <a name="V1.0367"></a><a name="P1.0333"></a> kakusandhamhi, brāhmaṇamhi vusīmati;</p>
<p class="gathalast">Gahetvā saḷalaṃ mālaṃ, maṇḍapaṃ kārayiṃ ahaṃ.</p>
<p class="hangnum"><a name="para450"></a><a name="para450_kn10"></a><span class="paranum">450</span>.</p>
<p class="gatha1"> ‘‘Tāvatiṃsagato santo, labhāmi byamhamuttamaṃ;</p>
<p class="gathalast">Aññe devetirocāmi, puññakammassidaṃ phalaṃ.</p>
<p class="hangnum"><a name="para451"></a><a name="para451_kn10"></a><span class="paranum">451</span>.</p>
<p class="gatha1"> ‘‘Divā vā yadi vā rattiṃ, caṅkamanto ṭhito cahaṃ;</p>
<p class="gathalast">Channo saḷalapupphehi, puññakammassidaṃ phalaṃ.</p>
<p class="hangnum"><a name="para452"></a><a name="para452_kn10"></a><span class="paranum">452</span>.</p>
<p class="gatha1"> ‘‘Imasmiṃyeva kappamhi, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para453"></a><a name="para453_kn10"></a><span class="paranum">453</span>.</p>
<p class="gatha1"> ‘‘Kilesā <a name="T1.0524"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para454"></a><a name="para454_kn10"></a><span class="paranum">454</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para455"></a><a name="para455_kn10"></a><span class="paranum">455</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā saḷalamaṇḍapiyo thero imā gāthāyo abhāsitthāti.</p>
<p class="centered">Saḷalamaṇḍapiyattherassāpadānaṃ aṭṭhamaṃ.</p>
<p class="subhead">9. Sabbadāyakattheraapadānaṃ</p>
<p class="hangnum"><a name="para456"></a><a name="para456_kn10"></a><span class="paranum">456</span>.</p>
<p class="gatha1"> ‘‘Mahāsamuddaṃ ogayha, bhavanaṃ me sunimmitaṃ;</p>
<p class="gathalast">Sunimmitā pokkharaṇī, cakkavākapakūjitā.</p>
<p class="hangnum"><a name="para457"></a><a name="para457_kn10"></a><span class="paranum">457</span>.</p>
<p class="gatha1"> ‘‘Mandālakehi sañchannā, padumuppalakehi ca;</p>
<p class="gathalast">Nadī ca sandate tattha, supatitthā manoramā.</p>
<p class="hangnum"><a name="para458"></a><a name="para458_kn10"></a><span class="paranum">458</span>.</p>
<p class="gatha1"> ‘‘Macchakacchapasañchannā<a name="M1.0391"></a>, nānādijasamotthatā;</p>
<p class="gathalast">Mayūrakoñcābhirudā, kokilādīhi vagguhi.</p>
<p class="hangnum"><a name="para459"></a><a name="para459_kn10"></a><span class="paranum">459</span>.</p>
<p class="gatha1"> ‘‘Pārevatā ravihaṃsā ca, cakkavākā nadīcarā;</p>
<p class="gathalast">Dindibhā sāḷikā cettha, pammakā <span class="note">[pampakā (sī.), cappakā (syā.)]</span> jīvajīvakā.</p>
<p class="hangnum"><a name="para460"></a><a name="para460_kn10"></a><span class="paranum">460</span>.</p>
<p class="gatha1"> ‘‘Haṃsā <a name="T1.0525"></a> koñcāpi naditā <span class="note">[koñcābhinaditā (sī. syā.)]</span>, kosiyā piṅgalā bahū;</p>
<p class="gathalast">Sattaratanasampannā, maṇimuttikavālukā.</p>
<p class="hangnum"><a name="para461"></a><a name="para461_kn10"></a><span class="paranum">461</span>.</p>
<p class="gatha1"> ‘‘Sabbasoṇṇamayā <a name="V1.0368"></a> rukkhā, nānāgandhasameritā;</p>
<p class="gathalast">Ujjotenti divārattiṃ, bhavanaṃ sabbakālikaṃ.</p>
<p class="hangnum"><a name="para462"></a><a name="para462_kn10"></a><span class="paranum">462</span>.</p>
<p class="gatha1"> ‘‘Saṭṭhi <a name="P1.0334"></a> tūriyasahassāni, sāyaṃ pāto pavajjare;</p>
<p class="gathalast">Soḷasitthisahassāni, parivāreṭti maṃ sadā.</p>
<p class="hangnum"><a name="para463"></a><a name="para463_kn10"></a><span class="paranum">463</span>.</p>
<p class="gatha1"> ‘‘Abhinikkhamma bhavanā, sumedhaṃ lokanāyakaṃ;</p>
<p class="gathalast">Pasannacitto sumano, vandayiṃ taṃ mahāyasaṃ.</p>
<p class="hangnum"><a name="para464"></a><a name="para464_kn10"></a><span class="paranum">464</span>.</p>
<p class="gatha1"> ‘‘Sambuddhaṃ abhivādetvā, sasaṅghaṃ taṃ nimantayiṃ;</p>
<p class="gathalast">Adhivāsesi so dhīro, sumedho lokanāyako.</p>
<p class="hangnum"><a name="para465"></a><a name="para465_kn10"></a><span class="paranum">465</span>.</p>
<p class="gatha1"> ‘‘Mama dhammakathaṃ katvā, uyyojesi mahāmuni;</p>
<p class="gathalast">Sambuddhaṃ abhivādetvā, bhavanaṃ me upāgamiṃ.</p>
<p class="hangnum"><a name="para466"></a><a name="para466_kn10"></a><span class="paranum">466</span>.</p>
<p class="gatha1"> ‘‘Āmantayiṃ parijanaṃ, sabbe sannipatātha <span class="note">[sannipatattha (ka.)]</span> vo;</p>
<p class="gathalast">Pubbaṇhasamayaṃ buddho, bhavanaṃ āgamissati.</p>
<p class="hangnum"><a name="para467"></a><a name="para467_kn10"></a><span class="paranum">467</span>.</p>
<p class="gatha1"> ‘‘Lābhā amhaṃ suladdhaṃ no, ye vasāma tavantike;</p>
<p class="gathalast">Mayampi buddhaseṭṭhassa, pūjaṃ kassāma satthuno.</p>
<p class="hangnum"><a name="para468"></a><a name="para468_kn10"></a><span class="paranum">468</span>.</p>
<p class="gatha1"> ‘‘Annapanaṃ paṭṭhapetvā, kālaṃ ārocayiṃ ahaṃ;</p>
<p class="gathalast">Vasīsatasahassehi, upesi lokanāyako.</p>
<p class="hangnum"><a name="para469"></a><a name="para469_kn10"></a><span class="paranum">469</span>.</p>
<p class="gatha1"> ‘‘Pañcaṅgikehi tūriyehi, paccuggamanamakāsahaṃ;</p>
<p class="gathalast">Sabbasoṇṇamaye pīṭhe, nisīdi purisuttamo.</p>
<p class="hangnum"><a name="para470"></a><a name="para470_kn10"></a><span class="paranum">470</span>.</p>
<p class="gatha1"> ‘‘Uparicchadanaṃ <a name="T1.0526"></a> āsi, sabbasoṇṇamayaṃ tadā;</p>
<p class="gathalast">Bījaniyo pavāyanti, bhikkhusaṅghassa antare.</p>
<p class="hangnum"><a name="para471"></a><a name="para471_kn10"></a><span class="paranum">471</span>.</p>
<p class="gatha1"> ‘‘Pahūtenannapānena<a name="M1.0392"></a>, bhikkhusaṅghamatappayiṃ;</p>
<p class="gathalast">Paccekadussayugaḷe, bhikkhusaṅghassadāsahaṃ.</p>
<p class="hangnum"><a name="para472"></a><a name="para472_kn10"></a><span class="paranum">472</span>.</p>
<p class="gatha1"> ‘‘Yaṃ vadanti sumedhoti, lokāhutipaṭiggahaṃ;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para473"></a><a name="para473_kn10"></a><span class="paranum">473</span>.</p>
<p class="gatha1"> ‘‘Yo me annena pānena, sabbe ime ca tappayiṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para474"></a><a name="para474_kn10"></a><span class="paranum">474</span>.</p>
<p class="gatha1"> ‘‘Aṭṭhārase kappasate, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para475"></a><a name="para475_kn10"></a><span class="paranum">475</span>.</p>
<p class="gatha1"> ‘‘Uppajjati <a name="V1.0369"></a> <span class="note">[upagacchati (sī.)]</span> yaṃ yoniṃ, devattaṃ atha mānusaṃ;</p>
<p class="gathalast">Sabbadā sabbasovaṇṇaṃ, chadanaṃ dhārayissati.</p>
<p class="hangnum"><a name="para476"></a><a name="para476_kn10"></a><span class="paranum">476</span>.</p>
<p class="gatha1"> ‘‘Tiṃsakappasahassamhi, okkākakusalasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para477"></a><a name="para477_kn10"></a><span class="paranum">477</span>.</p>
<p class="gatha1"> ‘‘Tassa <a name="P1.0335"></a> dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para478"></a><a name="para478_kn10"></a><span class="paranum">478</span>.</p>
<p class="gatha1"> ‘‘‘Bhikkhusaṅghe nisīditvā, sīhanādaṃ nadissati;</p>
<p class="gathalast">Citake chattaṃ dhārenti, heṭṭhā chattamhi ḍayhatha’.</p>
<p class="hangnum"><a name="para479"></a><a name="para479_kn10"></a><span class="paranum">479</span>.</p>
<p class="gatha1"> ‘‘Sāmaññaṃ me anuppattaṃ, kilesā jhāpitā mayā;</p>
<p class="gathalast">Maṇḍape rukkhamūle vā, santāpo me na vijjati.</p>
<p class="hangnum"><a name="para480"></a><a name="para480_kn10"></a><span class="paranum">480</span>.</p>
<p class="gatha1"> ‘‘Tiṃsakappasahassamhi<a name="T1.0527"></a>, yaṃ dānamadadiṃ tadā;</p>
<p class="gathalast">Duggatiṃ nābhijānāmi, sabbadānassidaṃ phalaṃ.</p>
<p class="hangnum"><a name="para481"></a><a name="para481_kn10"></a><span class="paranum">481</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para482"></a><a name="para482_kn10"></a><span class="paranum">482</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para483"></a><a name="para483_kn10"></a><span class="paranum">483</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā sabbadāyako thero imā gāthāyo abhāsitthāti.</p>
<p class="centered">Sabbadāyakattherassāpadānaṃ navamaṃ.</p>
<p class="subhead">10. Ajitattheraapadānaṃ</p>
<p class="hangnum"><a name="para484"></a><a name="para484_kn10"></a><span class="paranum">484</span>.</p>
<p class="gatha1"> ‘‘Padumuttaro <a name="M1.0393"></a> nāma jino, sabbadhammāna pāragū;</p>
<p class="gathalast">Ajjhogāhetvā himavantaṃ, nisīdi lokanāyako.</p>
<p class="hangnum"><a name="para485"></a><a name="para485_kn10"></a><span class="paranum">485</span>.</p>
<p class="gatha1"> ‘‘Nāhaṃ addakkhiṃ <span class="note">[passāmi (?)]</span> sambuddhaṃ, napi saddaṃ suṇomahaṃ;</p>
<p class="gathalast">Mama bhakkhaṃ gavesanto, āhiṇḍāmi vane ahaṃ <span class="note">[tadā (sī.)]</span>.</p>
<p class="hangnum"><a name="para486"></a><a name="para486_kn10"></a><span class="paranum">486</span>.</p>
<p class="gatha1"> ‘‘Tatthaddassāsiṃ sambuddhaṃ, dvattiṃsavaralakkhaṇaṃ;</p>
<p class="gathalast">Disvāna vittimāpajjiṃ <span class="note">[cittamāpajji (sī.), cittamāpajjiṃ (syā.)]</span>, satto ko nāmayaṃ bhave.</p>
<p class="hangnum"><a name="para487"></a><a name="para487_kn10"></a><span class="paranum">487</span>.</p>
<p class="gatha1"> ‘‘Lakkhaṇāni <a name="T1.0528"></a> viloketvā, mama vijjaṃ anussariṃ;</p>
<p class="gathalast">Sutañhi metaṃ vuḍḍhānaṃ, paṇḍitānaṃ subhāsitaṃ.</p>
<p class="hangnum"><a name="para488"></a><a name="para488_kn10"></a><span class="paranum">488</span>.</p>
<p class="gatha1"> ‘‘Tesaṃ <a name="V1.0370"></a> yathā taṃ vacanaṃ, ayaṃ buddho bhavissati;</p>
<p class="gathalast">Yaṃnūnāhaṃ sakkareyyaṃ, gatiṃ me sodhayissati.</p>
<p class="hangnum"><a name="para489"></a><a name="para489_kn10"></a><span class="paranum">489</span>.</p>
<p class="gatha1"> ‘‘Khippaṃ assamamāgantvā, madhutelaṃ gahiṃ ahaṃ;</p>
<p class="gathalast">Kolambakaṃ gahetvāna, upagacchiṃ vināyakaṃ <span class="note">[narāsabhaṃ (sī.)]</span>.</p>
<p class="hangnum"><a name="para490"></a><a name="para490_kn10"></a><span class="paranum">490</span>.</p>
<p class="gatha1"> ‘‘Tidaṇḍake gahetvāna, abbhokāse ṭhapesahaṃ;</p>
<p class="gathalast">Padīpaṃ pajjalitvāna, aṭṭhakkhattuṃ avandahaṃ.</p>
<p class="hangnum"><a name="para491"></a><a name="para491_kn10"></a><span class="paranum">491</span>.</p>
<p class="gatha1"> ‘‘Sattarattindivaṃ <a name="P1.0336"></a> buddho, nisīdi purisuttamo;</p>
<p class="gathalast">Tato ratyā vivasāne, vuṭṭhāsi lokanāyako.</p>
<p class="hangnum"><a name="para492"></a><a name="para492_kn10"></a><span class="paranum">492</span>.</p>
<p class="gatha1"> ‘‘Pasannacitto sumano, sabbarattindivaṃ ahaṃ;</p>
<p class="gathalast">Dīpaṃ buddhassa pādāsiṃ, pasanno sehi pāṇibhi.</p>
<p class="hangnum"><a name="para493"></a><a name="para493_kn10"></a><span class="paranum">493</span>.</p>
<p class="gatha1"> ‘‘Sabbe vanā gandhamayā, pabbate gandhamādane;</p>
<p class="gathalast">Buddhassa ānubhāvena, āgacchuṃ buddhasantikaṃ <span class="note">[upagacchuṃ tadā jinaṃ (sī.)]</span>.</p>
<p class="hangnum"><a name="para494"></a><a name="para494_kn10"></a><span class="paranum">494</span>.</p>
<p class="gatha1"> ‘‘Ye keci pupphagandhāse, pupphitā dharaṇīruhā;</p>
<p class="gathalast">Buddhassa ānubhāvena, sabbe sannipatuṃ tadā.</p>
<p class="hangnum"><a name="para495"></a><a name="para495_kn10"></a><span class="paranum">495</span>.</p>
<p class="gatha1"> ‘‘Yāvatā himavantamhi, nāgā ca garuḷā ubho;</p>
<p class="gathalast">Dhammañca sotukāmā te, āgacchuṃ buddhasantikaṃ.</p>
<p class="hangnum"><a name="para496"></a><a name="para496_kn10"></a><span class="paranum">496</span>.</p>
<p class="gatha1"> ‘‘Devalo <a name="M1.0394"></a> nāma samaṇo, buddhassa aggasāvako;</p>
<p class="gathalast">Vasīsatasahassehi, buddhasantikupāgami.</p>
<p class="hangnum"><a name="para497"></a><a name="para497_kn10"></a><span class="paranum">497</span>.</p>
<p class="gatha1"> ‘‘Padumuttaro <a name="T1.0529"></a> lokavidū, āhutīnaṃ paṭiggaho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para498"></a><a name="para498_kn10"></a><span class="paranum">498</span>.</p>
<p class="gatha1"> ‘‘‘Yo me dīpaṃ padīpesi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para499"></a><a name="para499_kn10"></a><span class="paranum">499</span>.</p>
<p class="gatha1"> ‘‘‘Saṭṭhi kappasahassāni, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="centered">Soḷasamaṃ bhāṇavāraṃ.</p>
<p class="hangnum"><a name="para500"></a><a name="para500_kn10"></a><span class="paranum">500</span>.</p>
<p class="gatha1"> ‘‘‘Chattisakkhattuṃ devindo, devarajjaṃ karissati;</p>
<p class="gathalast">Pathaviyaṃ sattasataṃ, vipulaṃ rajjaṃ karissati.</p>
<p class="hangnum"><a name="para501"></a><a name="para501_kn10"></a><span class="paranum">501</span>.</p>
<p class="gatha1"> ‘‘‘Padesarajjaṃ <a name="V1.0371"></a> vipulaṃ, gaṇanāto asaṅkhiyaṃ;</p>
<p class="gathalast">Iminā dīpadānena, dibbacakkhu bhavissati.</p>
<p class="hangnum"><a name="para502"></a><a name="para502_kn10"></a><span class="paranum">502</span>.</p>
<p class="gatha1"> ‘‘‘Samantato aṭṭhakosaṃ <span class="note">[aḍḍhakosaṃ (sī. syā.)]</span>, passissati ayaṃ sadā;</p>
<p class="gathalast">Devalokā cavantassa, nibbattantassa jantuno.</p>
<p class="hangnum"><a name="para503"></a><a name="para503_kn10"></a><span class="paranum">503</span>.</p>
<p class="gatha1"> ‘‘‘Divā vā yadi vā rattiṃ, padīpaṃ dhārayissati;</p>
<p class="gathalast">Jāyamānassa sattassa, puññakammasamaṅgino.</p>
<p class="hangnum"><a name="para504"></a><a name="para504_kn10"></a><span class="paranum">504</span>.</p>
<p class="gatha1"> ‘‘‘Yāvatā nagaraṃ āsi, tāvatā jotayissati;</p>
<p class="gathalast">Upapajjati yaṃ yoniṃ, devattaṃ atha mānusaṃ.</p>
<p class="hangnum"><a name="para505"></a><a name="para505_kn10"></a><span class="paranum">505</span>.</p>
<p class="gatha1"> ‘‘‘Asseva dīpadānassa, <span class="note">[aṭṭhadīpaphalena hi; upaṭṭhissantimaṃ jantuṃ (syā.), aṭṭha dīpā phalena hi; na jahissanti’maṃ jantuṃ (?)]</span> aṭṭhadīpaphalena hi;</p>
<p class="gathalast">Na jayissantimaṃ jantū <span class="note">[aṭṭhadīpaphalena hi; upaṭṭhissantimaṃ jantuṃ (syā.), aṭṭha dīpā phalena hi; na jahissanti’maṃ jantuṃ (?)]</span>, dīpadānassidaṃ phalaṃ.</p>
<p class="hangnum"><a name="para506"></a><a name="para506_kn10"></a><span class="paranum">506</span>.</p>
<p class="gatha1"> ‘‘‘Kappasatasahassamhi<a name="T1.0530"></a><a name="P1.0337"></a>, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para507"></a><a name="para507_kn10"></a><span class="paranum">507</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para508"></a><a name="para508_kn10"></a><span class="paranum">508</span>.</p>
<p class="gatha1"> ‘‘‘Tosayitvāna <a name="M1.0395"></a> sambuddhaṃ, gotamaṃ sakyapuṅgavaṃ;</p>
<p class="gathalast">Ajito nāma nāmena, hessati satthu sāvako’.</p>
<p class="hangnum"><a name="para509"></a><a name="para509_kn10"></a><span class="paranum">509</span>.</p>
<p class="gatha1"> ‘‘Saṭṭhi kappasahassāni, devaloke ramiṃ ahaṃ;</p>
<p class="gathalast">Tatrāpi me dīpasataṃ, jotate niccakālikaṃ <span class="note">[sabbakālikaṃ (sī.)]</span>.</p>
<p class="hangnum"><a name="para510"></a><a name="para510_kn10"></a><span class="paranum">510</span>.</p>
<p class="gatha1"> ‘‘Devaloke manusse vā, niddhāvanti pabhā mama;</p>
<p class="gathalast">Buddhaseṭṭhaṃ saritvāna, bhiyyo hāsaṃ janesahaṃ.</p>
<p class="hangnum"><a name="para511"></a><a name="para511_kn10"></a><span class="paranum">511</span>.</p>
<p class="gatha1"> ‘‘Tusitāhaṃ cavitvāna, okkamiṃ mātukucchiyaṃ;</p>
<p class="gathalast">Jāyamānassa santassa, āloko vipulo ahu.</p>
<p class="hangnum"><a name="para512"></a><a name="para512_kn10"></a><span class="paranum">512</span>.</p>
<p class="gatha1"> ‘‘Agārā abhinikkhamma, pabbajiṃ anagāriyaṃ;</p>
<p class="gathalast">Bāvariṃ upasaṅkamma, sissattaṃ ajjhupāgamiṃ.</p>
<p class="hangnum"><a name="para513"></a><a name="para513_kn10"></a><span class="paranum">513</span>.</p>
<p class="gatha1"> ‘‘Himavante vasantohaṃ, assosiṃ lokanāyakaṃ;</p>
<p class="gathalast">Uttamatthaṃ gavesanto, upagacchiṃ vināyakaṃ.</p>
<p class="hangnum"><a name="para514"></a><a name="para514_kn10"></a><span class="paranum">514</span>.</p>
<p class="gatha1"> ‘‘Danto buddho dametāvī, oghatiṇṇo nirūpadhi;</p>
<p class="gathalast">Nibbānaṃ kathayī buddho, sabbadukkhappamocanaṃ.</p>
<p class="hangnum"><a name="para515"></a><a name="para515_kn10"></a><span class="paranum">515</span>.</p>
<p class="gatha1"> ‘‘Taṃ <a name="V1.0372"></a> me āgamanaṃ siddhaṃ, tositohaṃ mahāmuniṃ;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para516"></a><a name="para516_kn10"></a><span class="paranum">516</span>.</p>
<p class="gatha1"> ‘‘Satasahassito <a name="T1.0531"></a> kappe, yaṃ dīpamadadiṃ tadā;</p>
<p class="gathalast">Duggatiṃ nābhijānāmi, dīpadānassidaṃ phalaṃ.</p>
<p class="hangnum"><a name="para517"></a><a name="para517_kn10"></a><span class="paranum">517</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para518"></a><a name="para518_kn10"></a><span class="paranum">518</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para519"></a><a name="para519_kn10"></a><span class="paranum">519</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ajito thero imā gāthāyo abhāsitthāti.</p>
<p class="centered">Ajitattherassāpadānaṃ dasamaṃ.</p>
<p class="centered">Pilindavacchavaggo cattālīsamo.</p>
<p class="bodytext">Tassuddānaṃ <a name="M1.0396"></a> –</p>
<p class="gatha1">Pilindavaccho selo ca, sabbakittī madhuṃdado;</p>
<p class="gathalast">Kūṭāgārī bākulo ca, giri saḷalasavhayo.</p>
<p class="gatha1">Sabbado <a name="P1.0338"></a> ajito ceva, gāthāyo gaṇitā iha;</p>
<p class="gathalast">Satāni pañca gāthānaṃ, vīsati ca taduttarīti.</p>
<p class="bodytext">Atha vagguddānaṃ –</p>
<p class="gatha1">Padumārakkhado <a name="T1.0532"></a> ceva, umā gandhodakena ca;</p>
<p class="gathalast">Ekapadma saddasaññī, mandāraṃ bodhivandako.</p>
<p class="gatha1">Avaṭañca pilindi <span class="note">[evameva dissati]</span> ca, gāthāyo gaṇitā iha;</p>
<p class="gathalast">Catusattati gāthāyo, ekādasa satāni ca.</p>
<p class="centered">Padumavaggadasakaṃ.</p>
<p class="centered">Catutthasatakaṃ samattaṃ.</p>
<a name="kn10_41"></a>
<p class="chapter">41. Metteyyavaggo</p>
<p class="subhead">1. Tissametteyyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Pabbhārakūṭaṃ <a name="T1.0533"></a><a name="M1.0397"></a><a name="V1.0373"></a><a name="P2.0339"></a> nissāya, sobhito nāma tāpaso;</p>
<p class="gathalast">Pavattaphalaṃ bhuñjitvā, vasati pabbatantare.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Aggiṃ dāruṃ āharitvā, ujjālesiṃ ahaṃ tadā;</p>
<p class="gathalast">Uttamatthaṃ gavesanto, brahmalokūpapattiyā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mamuddharitukāmo so, āgacchi mama santike.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Kiṃ karosi mahāpuñña, dehi me aggidārukaṃ;</p>
<p class="gathalast">Ahamaggiṃ paricare, tato me suddhi hohiti <span class="note">[hehiti (sī.)]</span>.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Subhaddako tvaṃ manuje, devate tvaṃ pajānasi;</p>
<p class="gathalast">Tuvaṃ aggiṃ paricara, handa te aggidārukaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Tato kaṭṭhaṃ gahetvāna, aggiṃ ujjālayī jino;</p>
<p class="gathalast">Na tattha kaṭṭhaṃ pajjhāyi, pāṭiheraṃ mahesino.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Na te aggi pajjalati, āhutī te na vijjati;</p>
<p class="gathalast">Niratthakaṃ vataṃ tuyhaṃ, aggiṃ paricarassu me.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Kīdiso so <span class="note">[te (syā. ka.)]</span> mahāvīra, aggi tava pavuccati;</p>
<p class="gathalast">Mayhampi kathayassetaṃ, ubho paricarāmase.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Hetudhammanirodhāya<a name="T1.0534"></a>, kilesasamaṇāya ca;</p>
<p class="gathalast">Issāmacchariyaṃ hitvā, tayo ete mamāhutī.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Kīdiso tvaṃ mahāvīra, kathaṃ gottosi mārisa;</p>
<p class="gathalast">Ācārapaṭipatti te, bāḷhaṃ kho mama ruccati.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Khattiyamhi <a name="P2.0340"></a> kule jāto, abhiññāpāramiṃ gato;</p>
<p class="gathalast">Sabbāsavaparikkhīṇo, natthi dāni punabbhavo.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Yadi <a name="M1.0398"></a><a name="V1.0374"></a> buddhosi sabbaññū, pabhaṅkara tamonuda;</p>
<p class="gathalast">Namassissāmi taṃ deva, dukkhassantakaro tuvaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Pattharitvājinacammaṃ, nisīdanamadāsahaṃ;</p>
<p class="gathalast">Nisīda nātha sabbaññu, upaṭṭhissāmahaṃ tuvaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Nisīdi bhagavā tattha, ajinamhi suvitthate;</p>
<p class="gathalast">Nimantayitvā sambuddhaṃ, pabbataṃ agamāsahaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Khāribhārañca pūretvā, tindukaphalamāhariṃ;</p>
<p class="gathalast">Madhunā yojayitvāna, phalaṃ buddhassadāsahaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Mama nijjhāyamānassa, paribhuñji tadā jino;</p>
<p class="gathalast">Tattha cittaṃ pasādesiṃ, pekkhanto lokanāyakaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mamassame nisīditvā, imā gāthā abhāsatha.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘Yo maṃ phalena tappesi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘‘Pañcavīsatikkhattuṃ <a name="T1.0535"></a> so, devarajjaṃ karissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘‘Tassa saṅkappamaññāya, pubbakammasamaṅgino;</p>
<p class="gathalast">Annaṃ pānañca vatthañca, sayanañca mahārahaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘‘Puññakammena saṃyuttā, nibbattissanti tāvade;</p>
<p class="gathalast">Sadā pamudito cāyaṃ, bhavissati anāmayo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Upapajjati yaṃ yoniṃ, devattaṃ atha mānusaṃ;</p>
<p class="gathalast">Sabbattha sukhito hutvā, manussattaṃ gamissati.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Sambuddhaṃ upagantvāna, arahā so bhavissati’.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Yato sarāmi attānaṃ, yato pattosmi viññutaṃ;</p>
<p class="gathalast">Bhoge me ūnatā natthi, phaladānassidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Varadhammamanuppatto, rāgadose samūhaniṃ;</p>
<p class="gathalast">Sabbāsavaparikkhīṇo, natthi dāni punabbhavo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Kilesā <a name="M1.0399"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭisambhidā <a name="V1.0375"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ <a name="T1.0536"></a> sudaṃ āyasmā tissametteyyo thero imā gāthāyo abhāsitthāti.</p>
<p class="centered">Tissametteyyattherassāpadānaṃ paṭhamaṃ.</p>
<p class="subhead">2. Puṇṇakattheraapadānaṃ</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Pabbhārakūṭaṃ <a name="P2.0341"></a> nissāya, sayambhū aparājito;</p>
<p class="gathalast">Ābādhiko ca so <span class="note">[ābādhiko garu (sī.)]</span> buddho, vasati pabbatantare.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Mama assamasāmantā, panādo āsi tāvade;</p>
<p class="gathalast">Buddhe nibbāyamānamhi, āloko udapajjatha <span class="note">[āsi tāvade (syā. ka.)]</span>.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Yāvatā vanasaṇḍasmiṃ, acchakokataracchakā;</p>
<p class="gathalast">Vāḷā ca <span class="note">[byagghā (sī.)]</span> kesarī sabbe, abhigajjiṃsu tāvade.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Uppātaṃ tamahaṃ disvā, pabbhāraṃ agamāsahaṃ;</p>
<p class="gathalast">Tatthaddassāsiṃ sambuddhaṃ, nibbutaṃ aparājitaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Suphullaṃ sālarājaṃva, sataraṃsiṃva uggataṃ;</p>
<p class="gathalast">Vītaccikaṃva aṅgāraṃ, nibbutaṃ aparājitaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Tiṇaṃ kaṭṭhañca pūretvā, citakaṃ tatthakāsahaṃ;</p>
<p class="gathalast">Citakaṃ sukataṃ katvā, sarīraṃ jhāpayiṃ ahaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sarīraṃ jhāpayitvāna, gandhatoyaṃ samokiriṃ;</p>
<p class="gathalast">Antalikkhe ṭhito yakkho, nāmamaggahi tāvade.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Yaṃ <a name="T1.0537"></a><a name="M1.0400"></a> pūritaṃ <span class="note">[taṃ pūritaṃ (syā.), sappurisa (ka.)]</span> tayā kiccaṃ, sayambhussa mahesino;</p>
<p class="gathalast">Puṇṇako nāma nāmena, sadā hohi tuvaṃ <span class="note">[yadā hosi tuvaṃ (syā.), sadā hohiti tvaṃ (ka.)]</span> mune.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tamhā kāyā cavitvāna, devalokaṃ agacchahaṃ;</p>
<p class="gathalast">Tattha dibbamayo gandho, antalikkhā pavassati <span class="note">[antalikkhe pavāyati (sī.)]</span>.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Tatrāpi nāmadheyyaṃ me, puṇṇakoti ahū tadā;</p>
<p class="gathalast">Devabhūto manusso vā, saṅkappaṃ pūrayāmahaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Idhāpi puṇṇako nāma, nāmadheyyaṃ pakāsati.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Tosayitvāna <a name="V1.0376"></a> sambuddhaṃ, gotamaṃ sakyapuṅgavaṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, tanukiccassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā puṇṇako thero imā gāthāyo abhāsitthāti.</p>
<p class="centered">Puṇṇakattherassāpadānaṃ dutiyaṃ.</p>
<p class="subhead">3. Mettaguttheraapadānaṃ</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Himavantassāvidūre<a name="T1.0538"></a><a name="P2.0342"></a>, asoko nāma pabbato;</p>
<p class="gathalast">Tatthāsi assamo mayhaṃ, vissakammena <span class="note">[visukammena (sī. syā. ka.)]</span> māpito.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Sumedho nāma sambuddho, aggo kāruṇiko muni;</p>
<p class="gathalast">Nivāsayitvā pubbaṇhe, piṇḍāya me <span class="note">[maṃ (sī.)]</span> upāgami.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Upāgataṃ <a name="M1.0401"></a> mahāvīraṃ, sumedhaṃ lokanāyakaṃ;</p>
<p class="gathalast">Paggayha sugatapattaṃ <span class="note">[sugataṃ pattaṃ (sī.), subhakaṃ pattaṃ (pī.)]</span>, sappitelaṃ apūrayiṃ <span class="note">[sappitelena pūrayiṃ (sī.), sappitelassa’pūrayiṃ (?)]</span>.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Datvānahaṃ buddhaseṭṭhe, sumedhe lokanāyake;</p>
<p class="gathalast">Añjaliṃ paggahetvāna, bhiyyo <span class="note">[bhīyo (sī.), bhīyyo (pī.)]</span> hāsaṃ janesahaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Iminā sappidānena, cetanāpaṇidhīhi ca;</p>
<p class="gathalast">Devabhūto manusso vā, labhāmi vipulaṃ sukhaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Vinipātaṃ vivajjetvā, saṃsarāmi bhavābhave;</p>
<p class="gathalast">Tattha cittaṃ paṇidhitvā, labhāmi acalaṃ padaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Lābhā tuyhaṃ suladdhaṃ te, yaṃ maṃ addakkhi brāhmaṇa;</p>
<p class="gathalast">Mama dassanamāgamma, arahattaṃ bhavissati <span class="note">[arahā tvaṃ bhavissasi (sī. pī.), arahattaṃ gamissasi (syā.)]</span>.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Vissattho <span class="note">[vissaṭṭho (syā. pī.), visaṭṭho (ka.)]</span> hohi mā bhāyi, adhigantvā mahāyasaṃ;</p>
<p class="gathalast">Mamañhi sappiṃ datvāna, parimokkhasi jātiyā.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Iminā <a name="V1.0377"></a> sappidānena, cetanāpaṇidhīhi ca;</p>
<p class="gathalast">Devabhūto manusso vā, labhase vipulaṃ sukhaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Iminā <a name="T1.0539"></a> sappidānena, mettacittavatāya ca;</p>
<p class="gathalast">Aṭṭhārase kappasate, devaloke ramissasi.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Aṭṭhatiṃsatikkhattuñca, devarājā bhavissasi;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ekapaññāsakkhattuñca, cakkavattī bhavissasi;</p>
<p class="gathalast">Cāturanto vijitāvī, jambumaṇḍassa <span class="note">[jambusaṇḍassa (sī. pī.)]</span> issaro.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Mahāsamuddovakkhobho, duddharo pathavī yathā;</p>
<p class="gathalast">Evameva ca te bhogā, appameyyā bhavissare.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Saṭṭhikoṭī hiraññassa, cajitvā <span class="note">[catvāna (sī. ka.), datvāna (syā. pī.)]</span> pabbajiṃ ahaṃ;</p>
<p class="gathalast">Kiṃ kusalaṃ gavesanto, bāvariṃ upasaṅkamiṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Tattha <a name="M1.0402"></a><a name="P2.0343"></a> mante adhīyāmi, chaḷaṅgaṃ nāma lakkhaṇaṃ;</p>
<p class="gathalast">Tamandhakāraṃ vidhamaṃ, uppajji tvaṃ mahāmuni.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Tava dassanakāmohaṃ, āgatomhi mahāmuni;</p>
<p class="gathalast">Tava dhammaṃ suṇitvāna, pattomhi acalaṃ padaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Tiṃsakappasahassamhi, sappiṃ buddhassadāsahaṃ;</p>
<p class="gathalast">Etthantare nābhijāne, sappiṃ viññāpitaṃ <span class="note">[viññāpitā (?)]</span> mayā.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Mama saṅkappamaññāya, uppajjati yadicchakaṃ;</p>
<p class="gathalast">Cittamaññāya nibbattaṃ, sabbe santappayāmahaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Aho buddhā aho dhammā <span class="note">[aho buddho aho dhammo (sī.) theragā. 201 theragāthāya tadaṭṭhakathāya ca saṃsandetabbaṃ]</span>, aho no satthu sampadā;</p>
<p class="gathalast">Thokañhi sappiṃ datvāna, appameyyaṃ labhāmahaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Mahāsamudde <a name="T1.0540"></a> udakaṃ, yāvatā nerupassato;</p>
<p class="gathalast">Mama sappiṃ upādāya, kalabhāgaṃ na hessati <span class="note">[hissati (syā. ka.), essati (sī.)]</span>.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Yāvatā cakkavāḷassa, kariyantassa <span class="note">[kārayantassa (syā.), kayirantassa (pī.), āharantassa (ka.)]</span> rāsito;</p>
<p class="gathalast">Mama nibbattavatthānaṃ <span class="note">[mayā nivatthavatthānaṃ (pī.)]</span>, okāso so na sammati.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Pabbatarājā himavā, pavaropi siluccayo;</p>
<p class="gathalast">Mamānulittagandhassa, upanidhiṃ <span class="note">[upanidhaṃ (sī. syā. ka.), upanīyaṃ (pī.)]</span> na hessati.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Vatthaṃ <a name="V1.0378"></a> gandhañca sappiñca, aññañca diṭṭhadhammikaṃ;</p>
<p class="gathalast">Asaṅkhatañca nibbānaṃ, sappidānassidaṃ phalaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Satipaṭṭhānasayano, samādhijhānagocaro;</p>
<p class="gathalast">Bojjhaṅgabhojano <span class="note">[… janano (syā. ka.)]</span> ajja, sappidānassidaṃ phalaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mettagū thero imā gāthāyo</p>
<p class="bodytext">Abhāsitthāti.</p>
<p class="centered">Mettaguttherassāpadānaṃ tatiyaṃ.</p>
<p class="subhead">4. Dhotakattheraapadānaṃ</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Gaṅgā <a name="T1.0541"></a><a name="M1.0403"></a> bhāgīrathī nāma, himavantā pabhāvitā <span class="note">[himavantappabhāvitā (sī.)]</span>;</p>
<p class="gathalast">Haṃsavatiyā dvārena, anusandati tāvade.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Sobhito nāma ārāmo, gaṅgākūle sumāpito;</p>
<p class="gathalast">Tattha padumuttaro buddho, vasate lokanāyako.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Tidasehi <a name="P2.0344"></a> yathā indo, manujehi purakkhato;</p>
<p class="gathalast">Nisīdi tattha bhagavā, asambhītova kesarī.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Nagare haṃsavatiyā, vasāmi <span class="note">[ahosiṃ (syā.)]</span> brāhmaṇo ahaṃ;</p>
<p class="gathalast">Chaḷaṅgo nāma nāmena, evaṃnāmo mahāmuni.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Aṭṭhārasa sissasatā, parivārenti maṃ tadā;</p>
<p class="gathalast">Tehi sissehi samito, gaṅgātīraṃ upāgamiṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Tatthaddasāsiṃ samaṇe, nikkuhe dhotapāpake;</p>
<p class="gathalast">Bhāgīrathiṃ tarantehaṃ <span class="note">[tarantohaṃ (syā. pī.)]</span>, evaṃ cintesi tāvade.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Sāyaṃ pātaṃ <span class="note">[sāyapātaṃ (pī.)]</span> tarantāme, buddhaputtā mahāyasā;</p>
<p class="gathalast">Vihesayanti attānaṃ, tesaṃ attā vihaññati.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Sadevakassa lokassa, buddho aggo pavuccati;</p>
<p class="gathalast">Natthi me dakkhiṇe kāraṃ, gatimaggavisodhanaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Yaṃnūna <a name="V1.0379"></a> buddhaseṭṭhassa, setuṃ gaṅgāya kāraye;</p>
<p class="gathalast">Kārāpetvā imaṃ kammaṃ <span class="note">[setuṃ (syā.)]</span>, santarāmi imaṃ bhavaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Satasahassaṃ <a name="T1.0542"></a> datvāna, setuṃ kārāpayiṃ ahaṃ;</p>
<p class="gathalast">Saddahanto kataṃ kāraṃ, vipulaṃ me bhavissati.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Kārāpetvāna taṃ setuṃ, upesiṃ lokanāyakaṃ;</p>
<p class="gathalast">Sirasi añjaliṃ katvā, imaṃ vacanamabraviṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘‘Satasahassassa vayaṃ <span class="note">[vayaṃ satasahassaṃva (ka.)]</span>, datvā <span class="note">[katvā (sī. pī.)]</span> kārāpito mayā;</p>
<p class="gathalast">Tavatthāya mahāsetu, paṭiggaṇha mahāmune.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘‘Padumuttaro <a name="M1.0404"></a> lokavidū, āhutīnaṃ paṭiggaho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘‘Yo me setuṃ akāresi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="centered">(Setudānaānisaṃso)</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘‘Darito pabbatato vā, rukkhato patitopiyaṃ;</p>
<p class="gathalast">Cutopi lacchatī ṭhānaṃ, setudānassidaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Virūḷhamūlasantānaṃ, nigrodhamiva māluto;</p>
<p class="gathalast">Amittā nappasahanti, setudānassidaṃ phalaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘‘Nāssa corā pasahanti, nātimaññanti khattiyā;</p>
<p class="gathalast">Sabbe tarissatāmitte, setudānassidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘‘Abbhokāsagataṃ <a name="P2.0345"></a> santaṃ, kaṭhinātapatāpitaṃ;</p>
<p class="gathalast">Puññakammena saṃyuttaṃ, na bhavissati vedanā <span class="note">[tāvade (ka.)]</span>.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘‘Devaloke manusse vā, hatthiyānaṃ sunimmitaṃ;</p>
<p class="gathalast">Tassa saṅkappamaññāya, nibbattissati tāvade.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘‘Sahassassā <a name="T1.0543"></a> vātajavā, sindhavā sīghavāhanā;</p>
<p class="gathalast">Sāyaṃ pātaṃ upessanti, setudānassidaṃ phalaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Āgantvāna manussattaṃ, sukhitoyaṃ bhavissati;</p>
<p class="gathalast">Vehāsaṃ <span class="note">[ihāpi (sī. syā. pī.)]</span> manujasseva, hatthiyānaṃ bhavissati.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘‘Tassa <a name="V1.0380"></a> dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Aho me sukataṃ kammaṃ, jalajuttamanāmake;</p>
<p class="gathalast">Tattha kāraṃ karitvāna, pattohaṃ āsavakkhayaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Padhānaṃ pahitattomhi, upasanto nirūpadhi;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Kilesā <a name="M1.0405"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā dhotako thero imā gāthāyo abhāsitthāti.</p>
<p class="centered">Dhotakattherassāpadānaṃ catutthaṃ.</p>
<p class="subhead">5. Upasīvattheraapadānaṃ</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Himavantassāvidūre<a name="T1.0544"></a>, anomo nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Nadī ca sandatī tattha, supatitthā manoramā;</p>
<p class="gathalast">Anūpatitthe jāyanti, padumuppalakā bahū.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Pāṭhīnā pāvusā macchā, balajā muñjarohitā;</p>
<p class="gathalast">Macchakacchapasañchannā <span class="note">[macchakacchapasampannā (?)]</span>, nadikā sandate tadā.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Timirā pupphitā tattha, asokā khuddamālakā;</p>
<p class="gathalast">Punnāgā giripunnāgā, sampavanti mamassamaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Kuṭajā <a name="P2.0346"></a> pupphitā tattha, tiṇasūlavanāni ca;</p>
<p class="gathalast">Sālā ca saḷalā tattha, campakā pupphitā bahū.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Ajjunā atimuttā ca, mahānāmā ca pupphitā;</p>
<p class="gathalast">Asanā madhugandhī ca, pupphitā te mamassame.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Uddālakā pāṭalikā, yūthikā ca piyaṅgukā;</p>
<p class="gathalast">Bimbijālakasañchannā, samantā aḍḍhayojanaṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Mātaggārā <a name="V1.0381"></a> <span class="note">[mātaṅgavā (sī.), mātakarā (syā.), mātaṅgā vā (pī.)]</span> sattaliyo, pāṭalī sinduvārakā;</p>
<p class="gatha2">Aṅkolakā bahū tattha, tālakuṭṭhi <span class="note">[tālakūṭā (sī. syā.), tālakuṭṭhā (pī.)]</span> ca pupphitā;</p>
<p class="gathalast">Seleyyakā bahū tattha, pupphitā mama assame.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Etesu <a name="M1.0406"></a> pupphajātesu <span class="note">[pupphamānesu (sī. pī.)]</span>, sobhanti pādapā bahū;</p>
<p class="gathalast">Samantā <a name="T1.0545"></a> tena gandhena, vāyate mama assamo.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Harītakā āmalakā, ambajambuvibhītakā <span class="note">[vibhiṭakā (sī.)]</span>;</p>
<p class="gathalast">Kolā bhallātakā billā, phārusakaphalāni ca.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Tindukā ca piyālā ca, madhukā kāsumārayo;</p>
<p class="gathalast">Labujā panasā tattha, kadalī badarīphalā <span class="note">[mandariphalā (ka.), candarīphalā (syā. pī.)]</span>.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Ambāṭakā bahū tattha, vallikāraphalāni ca;</p>
<p class="gathalast">Bījapūrasapāriyo <span class="note">[cirasaṃrasapākā ca (syā.), viṭapā ca sapākā ca (pī), vidaparapadādayo (ka.)]</span>, phalitā mama assame.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Āḷakā isimuggā ca, tato modaphalā bahū;</p>
<p class="gathalast">Avaṭā pakkabharitā <span class="note">[sakkarāritā (ka.)]</span>, pilakkhudumbarāni ca.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Pipphilī marīcā tattha, nigrodhā ca kapitthanā;</p>
<p class="gathalast">Udumbarakā bahavo, kaṇḍupaṇṇā ca hariyo <span class="note">[kaṇḍapakkā ca pāriyo (sī. syā. pī.)]</span>.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Ete caññe ca bahavo, phalitā assame mama;</p>
<p class="gathalast">Puppharukkhāpi bahavo, pupphitā mama assame.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Āluvā ca kaḷambā ca, biḷālī takkalāni ca;</p>
<p class="gathalast">Ālakā tālakā ceva, vijjanti assame mama.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Assamassāvidūre me, mahājātassaro ahu;</p>
<p class="gathalast">Acchodako sītajalo, supatittho manoramo.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Padumuppalā bahū tattha, puṇḍarīkasamāyutā;</p>
<p class="gathalast">Mandālakehi <a name="P2.0347"></a> sañchannā, nānāgandhasameritā.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Gabbhaṃ gaṇhanti padumā, aññe pupphanti kesarī;</p>
<p class="gathalast">Opupphapattā <a name="T1.0546"></a> tiṭṭhanti, padumākaṇṇikā bahū.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Madhu bhisamhā savati, khīraṃ sappi mulāḷibhi;</p>
<p class="gathalast">Samantā tena gandhena, nānāgandhasameritā.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Kumudā <a name="M1.0407"></a> ambagandhi ca, nayitā dissare bahū;</p>
<p class="gathalast">Jātassarassānukūlaṃ, ketakā pupphitā bahū.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Suphullā <a name="V1.0382"></a> bandhujīvā ca, setavārī sugandhikā;</p>
<p class="gathalast">Kumbhilā susumārā ca, gahakā tattha jāyare.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Uggāhakā ajagarā, tattha jātassare bahū;</p>
<p class="gathalast">Pāṭhīnā pāvusā macchā, balajā muñjarohitā.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Macchakacchapasañchannā, atho papaṭakāhi <span class="note">[pampaṭakehi (sī.), sapaṭakehi (syā.), pappaṭakehi (pī)]</span> ca;</p>
<p class="gathalast">Pārevatā ravihaṃsā, kukutthā <span class="note">[kukkutthā (syā. ka.), kutthakā (pī.)]</span> ca nadīcarā.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Dindibhā <span class="note">[ṭiṭṭibhā (pī.)]</span> cakkavākā ca, pampakā jīvajīvakā;</p>
<p class="gathalast">Kalandakā ukkusā ca, senakā uddharā bahū.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Koṭṭhakā sukapotā ca, tuliyā camarā bahū;</p>
<p class="gathalast">Kāreniyo <span class="note">[kāseniyā (syā.)]</span> ca tilakā <span class="note">[kilakā (ka.)]</span>, upajīvanti taṃ saraṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Sīhā byagghā ca dīpī ca, acchakokataracchakā;</p>
<p class="gathalast">Vānarā kinnarā ceva, dissanti mama assame.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Tāni gandhāni ghāyanto, bhakkhayanto phalānahaṃ;</p>
<p class="gathalast">Gandhodakaṃ pivanto ca, vasāmi mama assame.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Eṇīmigā varāhā ca, pasadā khuddarūpakā;</p>
<p class="gathalast">Aggikā <a name="T1.0547"></a> jotikā ceva, vasanti mama assame.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Haṃsā koñcā mayūrā ca, sālikāpi ca kokilā;</p>
<p class="gathalast">Majjārikā <span class="note">[mañjarikā (sī. syā. pī.)]</span> bahū tattha, kosikā poṭṭhasīsakā.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Pisācā dānavā ceva, kumbhaṇḍā rakkhasā bahū;</p>
<p class="gathalast">Garuḷā pannagā ceva, vasanti mama assame.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Mahānubhāvā isayo, santacittā samāhitā;</p>
<p class="gatha2">Kamaṇḍaludharā <a name="P2.0348"></a> sabbe, ajinuttaravāsanā;</p>
<p class="gathalast">Jaṭābhārabharitāva <span class="note">[te jaṭābhārabharitā (sī. pī.), jaṭābhārabharitā ca (syā.)]</span>, vasanti mama assame.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Yugamattañca <a name="M1.0408"></a> pekkhantā, nipakā santavuttino;</p>
<p class="gathalast">Lābhālābhena santuṭṭhā, vasanti mama assame.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Vākacīraṃ dhunantā te, phoṭentājinacammakaṃ;</p>
<p class="gathalast">Sabalehi upatthaddhā, gacchanti ambare tadā.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Na te dakaṃ āharanti, kaṭṭhaṃ vā aggidārukaṃ;</p>
<p class="gathalast">Sayañca upasampannā, pāṭihīrassidaṃ phalaṃ.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Lohadoṇiṃ <a name="V1.0383"></a> gahetvāna, vanamajjhe vasanti te;</p>
<p class="gathalast">Kuñjarāva mahānāgā, asambhītāva kesarī.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Aññe gacchanti goyānaṃ, aññe pubbavidehakaṃ <span class="note">[pubbavidehanaṃ (syā. pī. ka.)]</span>;</p>
<p class="gathalast">Aññe ca uttarakuruṃ, sakaṃ balamavassitā <span class="note">[balamapassitā (syā. pī. ka.)]</span>.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Tato piṇḍaṃ āharitvā, paribhuñjanti ekato;</p>
<p class="gathalast">Sabbesaṃ pakkamantānaṃ, uggatejāna tādinaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Ajinacammasaddena<a name="T1.0548"></a>, vanaṃ saddāyate tadā;</p>
<p class="gathalast">Edisā te mahāvīra, sissā uggatapā mama.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Parivuto ahaṃ tehi, vasāmi mama assame;</p>
<p class="gathalast">Tositā sakakammena, vinītāpi samāgatā.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Ārādhayiṃsu maṃ ete, sakakammābhilāsino;</p>
<p class="gathalast">Sīlavanto ca nipakā, appamaññāsu kovidā.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Samayaṃ saṃviditvāna, upagacchi vināyako.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Upagantvāna sambuddho, ātāpī nipako muni;</p>
<p class="gathalast">Pattaṃ paggayha sambuddho, bhikkhāya mamupāgami.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Upāgataṃ mahāvīraṃ, jalajuttamanāyakaṃ;</p>
<p class="gathalast">Tiṇasantharaṃ <span class="note">[tiṇattharaṃ (syā.), tiṇatthataṃ (ka.)]</span> paññāpetvā, sālapupphehi okiriṃ.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Nisādetvāna <a name="M1.0409"></a> <span class="note">[nisīdetvāna (sī.), nisīditvāna (syā. pī.)]</span> sambuddhaṃ, haṭṭho saṃviggamānaso;</p>
<p class="gathalast">Khippaṃ pabbatamāruyha, agaḷuṃ <span class="note">[agaruṃ (sī.)]</span> aggahiṃ ahaṃ.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Kumbhamattaṃ gahetvāna, panasaṃ devagandhikaṃ;</p>
<p class="gathalast">Khandhe āropayitvāna, upagacchiṃ vināyakaṃ.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Phalaṃ <a name="P2.0349"></a> buddhassa datvāna, agaḷuṃ anulimpahaṃ;</p>
<p class="gathalast">Pasannacitto sumano, buddhaseṭṭhaṃ avandihaṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Isimajjhe <a name="T1.0549"></a> nisīditvā, imā gāthā abhāsatha.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘‘Yo me phalañca agaḷuṃ, āsanañca adāsi me;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘‘Gāme <a name="V1.0384"></a> vā yadi vāraññe, pabbhāresu guhāsu vā;</p>
<p class="gathalast">Imassa cittamaññāya, nibbattissati bhojanaṃ.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘‘Devaloke manusse vā, upapanno ayaṃ naro;</p>
<p class="gathalast">Bhojanehi ca vatthehi, parisaṃ tappayissati.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘‘Upapajjati yaṃ yoniṃ, devattaṃ atha mānusaṃ;</p>
<p class="gathalast">Akkhobhabhogo hutvāna, saṃsarissatiyaṃ naro.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘‘Ekasattatikkhattuñca, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito <span class="note">[(upasīvo nāma nāmena, hessati satthu sāvako) (syā.)]</span>;</p>
<p class="gathalast">Sabbāsave pariññāya, viharissatināsavo’.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Suladdhalābho laddho me, yohaṃ addakkhiṃ nāyakaṃ;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Gāme <a name="T1.0550"></a><a name="M1.0410"></a> vā yadi vāraññe, pabbhāresu guhāsu vā;</p>
<p class="gathalast">Mama saṅkappamaññāya, bhojanaṃ hoti me sadā.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā upasīvo <span class="note">[upasivo (ka.)]</span> thero imā gāthāyo abhāsitthāti.</p>
<p class="centered">Upasīvattherassāpadānaṃ pañcamaṃ.</p>
<p class="subhead">6. Nandakattheraapadānaṃ</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Migaluddo <a name="P2.0350"></a> pure āsiṃ, araññe kānane ahaṃ;</p>
<p class="gathalast">Pasadaṃ migamesanto, sayambhuṃ addasaṃ ahaṃ <span class="note">[jinaṃ (sī.)]</span>.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Anuruddho <a name="V1.0385"></a> nāma sambuddho, sayambhū aparājito;</p>
<p class="gathalast">Vivekakāmo so dhīro, vanamajjhogahī tadā.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Catudaṇḍe gahetvāna, catuṭṭhāne ṭhapesahaṃ;</p>
<p class="gathalast">Maṇḍapaṃ sukataṃ katvā, padmapupphehi chādayiṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Maṇḍapaṃ <a name="T1.0551"></a> chādayitvāna, sayambhuṃ abhivādayiṃ;</p>
<p class="gathalast">Dhanuṃ tattheva nikkhippa, pabbajiṃ anagāriyaṃ.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Naciraṃ pabbajitassa <span class="note">[pabbajitassa aciraṃ (sī.)]</span>, byādhi me udapajjatha;</p>
<p class="gathalast">Pubbakammaṃ saritvāna, tattha kālaṅkato ahaṃ.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Pubbakammena saṃyutto, tusitaṃ agamāsahaṃ;</p>
<p class="gathalast">Tattha soṇṇamayaṃ byamhaṃ, nibbattati yadicchakaṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Sahassayuttaṃ hayavāhiṃ, dibbayānamadhiṭṭhito;</p>
<p class="gathalast">Āruhitvāna taṃ yānaṃ, gacchāmahaṃ yadicchakaṃ.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Tato <a name="M1.0411"></a> me niyyamānassa, devabhūtassa me sato;</p>
<p class="gathalast">Samantā yojanasataṃ, maṇḍapo me dharīyati.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Sayanehaṃ tuvaṭṭāmi, acchanne <span class="note">[accantaṃ (sī.), accanta (pī.)]</span> pupphasanthate;</p>
<p class="gathalast">Antalikkhā ca padumā, vassante niccakālikaṃ.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Marīcike phandamāne, tappamāne ca ātape;</p>
<p class="gathalast">Na maṃ tāpeti ātāpo, maṇḍapassa idaṃ phalaṃ.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Duggatiṃ samatikkanto, apāyā pihitā mama;</p>
<p class="gathalast">Maṇḍape rukkhamūle vā, santāpo me na vijjati.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Mahīsaññaṃ adhiṭṭhāya, loṇatoyaṃ tarāmahaṃ;</p>
<p class="gathalast">Tassa me sukataṃ kammaṃ, buddhapūjāyidaṃ phalaṃ.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Apathampi <span class="note">[abbhamhi (syā. ka.)]</span> pathaṃ katvā, gacchāmi anilañjase;</p>
<p class="gathalast">Aho me sukataṃ kammaṃ, buddhapūjāyidaṃ phalaṃ.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Pubbenivāsaṃ <a name="T1.0552"></a><a name="P2.0351"></a> jānāmi, dibbacakkhu visodhitaṃ;</p>
<p class="gathalast">Āsavā me parikkhīṇā, buddhapūjāyidaṃ phalaṃ.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Jahitā purimā jāti, buddhassa oraso ahaṃ;</p>
<p class="gathalast">Dāyādomhi ca saddhamme, buddhapūjāyidaṃ phalaṃ.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Ārādhitomhi <a name="V1.0386"></a> sugataṃ, gotamaṃ sakyapuṅgavaṃ;</p>
<p class="gathalast">Dhammadhajo dhammadāyādo <span class="note">[dhammādāso (ka.)]</span>, buddhapūjāyidaṃ phalaṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Upaṭṭhitvāna sambuddhaṃ, gotamaṃ sakyapuṅgavaṃ;</p>
<p class="gathalast">Pāraṅgamaniyaṃ maggaṃ, apucchiṃ lokanāyakaṃ.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Ajjhiṭṭho kathayī buddho, gambhīraṃ nipuṇaṃ padaṃ;</p>
<p class="gathalast">Tassāhaṃ dhammaṃ sutvāna, pattomhi āsavakkhayaṃ.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Aho me sukataṃ kammaṃ, parimuttomhi jātiyā;</p>
<p class="gathalast">Sabbāsavaparikkhīṇo, natthi dāni punabbhavo.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Paṭisambhidā <a name="M1.0412"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nandako thero imā gāthāyo abhāsitthāti.</p>
<p class="centered">Nandakattherassāpadānaṃ chaṭṭhaṃ.</p>
<p class="subhead">7. Hemakattheraapadānaṃ</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Pabbhārakūṭaṃ <a name="T1.0553"></a> nissāya, anomo nāma tāpaso;</p>
<p class="gathalast">Assamaṃ sukataṃ katvā, paṇṇasāle vasī tadā.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Siddhaṃ tassa tapo kammaṃ, siddhipatto sake bale;</p>
<p class="gathalast">Sakasāmaññavikkanto, ātāpī nipako muni.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Visārado sasamaye, paravāde ca kovido;</p>
<p class="gathalast">Paṭṭho bhūmantalikkhamhi, uppātamhi ca kovido.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Vītasoko nirārambho, appāhāro alolupo;</p>
<p class="gathalast">Lābhālābhena santuṭṭho, jhāyī jhānarato muni.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Piyadassī nāma sambuddho, aggo kāruṇiko muni;</p>
<p class="gathalast">Satte tāretukāmo so, karuṇāya pharī tadā.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Bodhaneyyaṃ <a name="P2.0352"></a> janaṃ disvā, piyadassī mahāmuni;</p>
<p class="gathalast">Cakkavāḷasahassampi, gantvā ovadate muni.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Mamuddharitukāmo <a name="V1.0387"></a> so, mamassamamupāgami;</p>
<p class="gathalast">Na diṭṭho me jino pubbe, na sutopi ca kassaci.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Uppātā supinā mayhaṃ, lakkhaṇā suppakāsitā;</p>
<p class="gathalast">Paṭṭho bhūmantalikkhamhi, nakkhattapadakovido.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Sohaṃ buddhassa sutvāna, tattha cittaṃ pasādayiṃ;</p>
<p class="gathalast">Tiṭṭhanto <span class="note">[bhuñjanto (sī. pī. ka.)]</span> vā nisinno vā, sarāmi niccakālikaṃ.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Mayi <a name="T1.0554"></a> evaṃ sarantamhi, bhagavāpi anussari;</p>
<p class="gathalast">Buddhaṃ anussarantassa, pīti me hoti tāvade.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Kālañca <a name="M1.0413"></a> punarāgamma, upesi maṃ mahāmuni;</p>
<p class="gathalast">Sampattepi na jānāmi, ayaṃ buddho mahāmuni.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Anukampako kāruṇiko, piyadassī mahāmuni;</p>
<p class="gathalast">Sañjānāpesi attānaṃ, ‘ahaṃ buddho sadevake’.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Sañjānitvāna sambuddhaṃ, piyadassiṃ mahāmuniṃ;</p>
<p class="gathalast">Sakaṃ cittaṃ pasādetvā, idaṃ vacanamabraviṃ.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘‘Aññe <span class="note">[sabbe (syā.)]</span> pīṭhe ca pallaṅke, āsandīsu nisīdare;</p>
<p class="gathalast">Tuvampi sabbadassāvī, nisīda ratanāsane’.</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Sabbaratanamayaṃ pīṭhaṃ, nimminitvāna tāvade;</p>
<p class="gathalast">Piyadassissa munino, adāsiṃ iddhinimmitaṃ.</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘Ratane ca nisinnassa, pīṭhake iddhinimmite;</p>
<p class="gathalast">Kumbhamattaṃ jambuphalaṃ, adāsiṃ tāvade ahaṃ.</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘Mama hāsaṃ janetvāna, paribhuñji mahāmuni;</p>
<p class="gathalast">Tadā cittaṃ pasādetvā, satthāraṃ abhivādayiṃ.</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘Piyadassī tu bhagavā, lokajeṭṭho narāsabho;</p>
<p class="gathalast">Ratanāsanamāsīno, imā gāthā abhāsatha.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘‘Yo me ratanamayaṃ pīṭhaṃ, amatañca phalaṃ adā;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘‘Sattasattati <a name="T1.0555"></a> kappāni, devaloke ramissati;</p>
<p class="gathalast">Pañcasattatikkhattuñca, cakkavattī bhavissati.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘‘Dvattiṃsakkhattuṃ <a name="V1.0388"></a> devindo, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘‘Soṇṇamayaṃ <a name="P2.0353"></a> rūpimayaṃ, pallaṅkaṃ sukataṃ bahuṃ;</p>
<p class="gathalast">Lohitaṅgamayañceva, lacchati ratanāmayaṃ.</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘‘Caṅkamantampi manujaṃ, puññakammasamaṅginaṃ;</p>
<p class="gathalast">Pallaṅkāni anekāni, parivāressare tadā.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘‘Kūṭāgārā <a name="M1.0414"></a> ca pāsādā, sayanañca mahārahaṃ;</p>
<p class="gathalast">Imassa cittamaññāya, nibbattissanti tāvade.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘‘Saṭṭhi nāgasahassāni, sabbālaṅkārabhūsitā;</p>
<p class="gathalast">Suvaṇṇakacchā mātaṅgā, hemakappanavāsasā <span class="note">[hemakappanivāsanā (sī. syā.), hemakappanivāsasā (ka.)]</span>.</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘‘Ārūḷhā gāmaṇīyehi, tomaraṅkusapāṇibhi;</p>
<p class="gathalast">Imaṃ paricarissanti, ratnapīṭhassidaṃ phalaṃ.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘‘Saṭṭhi assasahassāni, sabbālaṅkārabhūsitā;</p>
<p class="gathalast">Ājānīyāva jātiyā, sindhavā sīghavāhino.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘‘Ārūḷhā gāmaṇīyehi, illiyācāpadhāribhi;</p>
<p class="gathalast">Tepimaṃ paricarissanti, ratnapīṭhassidaṃ phalaṃ.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘‘Saṭṭhi rathasahassāni, sabbālaṅkārabhūsitā;</p>
<p class="gathalast">Dīpā athopi veyagghā, sannaddhā ussitaddhajā.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘‘Ārūḷhā <a name="T1.0556"></a> gāmaṇīyehi, cāpahatthehi vammibhi;</p>
<p class="gathalast">Parivāressantimaṃ niccaṃ, ratnapīṭhassidaṃ phalaṃ.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘‘Saṭṭhi dhenusahassāni, dohaññā puṅgavūsabhe;</p>
<p class="gathalast">Vacchake janayissanti, ratnapīṭhassidaṃ phalaṃ.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘‘Soḷasitthisahassāni, sabbālaṅkārabhūsitā;</p>
<p class="gathalast">Vicittavatthābharaṇā, āmukkamaṇikuṇḍalā.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘‘Aḷārapamhā hasulā, susaññā tanumajjhimā;</p>
<p class="gathalast">Parivāressantimaṃ niccaṃ, ratnapīṭhassidaṃ phalaṃ.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘‘Aṭṭhārase kappasate, gotamo nāma cakkhumā;</p>
<p class="gathalast">Tamandhakāraṃ vidhamitvā, buddho loke bhavissati.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘‘Tassa <a name="V1.0389"></a> dassanamāgamma, pabbajissatikiñcano;</p>
<p class="gathalast">Tosayitvāna satthāraṃ, sāsanebhiramissati.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> ‘‘‘Tassa <a name="P2.0354"></a> dhammaṃ suṇitvāna, kilese ghātayissati;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘Vīriyaṃ <a name="M1.0415"></a> me dhuradhorayhaṃ, yogakkhemādhivāhanaṃ;</p>
<p class="gathalast">Uttamatthaṃ patthayanto, sāsane viharāmahaṃ.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para221"></a><a name="para221_kn10"></a><span class="paranum">221</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para222"></a><a name="para222_kn10"></a><span class="paranum">222</span>.</p>
<p class="gatha1"> ‘‘Svāgataṃ <a name="T1.0557"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para223"></a><a name="para223_kn10"></a><span class="paranum">223</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā hemako thero imā gāthāyo abhāsitthāti;</p>
<p class="centered">Hemakattherassāpadānaṃ sattamaṃ.</p>
<p class="centered">Sattarasamaṃ bhāṇavāraṃ.</p>
<p class="subhead">8. Todeyyattheraapadānaṃ</p>
<p class="hangnum"><a name="para224"></a><a name="para224_kn10"></a><span class="paranum">224</span>.</p>
<p class="gatha1"> ‘‘Rājā ajitañjayo <span class="note">[rājāsi vijayo (sī. aṭṭha.), rājā vijitajayo (syā.)]</span> nāma, ketumatīpuruttame;</p>
<p class="gathalast">Sūro vikkamasampanno, puramajjhāvasī tadā.</p>
<p class="hangnum"><a name="para225"></a><a name="para225_kn10"></a><span class="paranum">225</span>.</p>
<p class="gatha1"> ‘‘Tassa rañño pamattassa, aṭaviyo samuṭṭhahuṃ;</p>
<p class="gathalast">Otārā <span class="note">[uttarā (syā.), ocarā (pī.)]</span> tuṇḍikā ceva, raṭṭhaṃ viddhaṃsayuṃ tadā.</p>
<p class="hangnum"><a name="para226"></a><a name="para226_kn10"></a><span class="paranum">226</span>.</p>
<p class="gatha1"> ‘‘Paccante kupite khippaṃ, sannipātesirindamo;</p>
<p class="gathalast">Bhaṭe ceva balatthe ca, ariṃ niggāhayi tadā.</p>
<p class="hangnum"><a name="para227"></a><a name="para227_kn10"></a><span class="paranum">227</span>.</p>
<p class="gatha1"> ‘‘Hatthārohā anīkaṭṭhā, sūrā ca cammayodhino;</p>
<p class="gathalast">Dhanuggahā ca uggā ca, sabbe sannipatuṃ tadā.</p>
<p class="hangnum"><a name="para228"></a><a name="para228_kn10"></a><span class="paranum">228</span>.</p>
<p class="gatha1"> ‘‘Āḷārikā ca kappakā, nhāpakā mālakārakā;</p>
<p class="gathalast">Sūrā vijitasaṅgāmā, sabbe sannipatuṃ tadā.</p>
<p class="hangnum"><a name="para229"></a><a name="para229_kn10"></a><span class="paranum">229</span>.</p>
<p class="gatha1"> ‘‘Khaggahatthā <a name="T1.0558"></a> ca purisā, cāpahatthā ca vammino;</p>
<p class="gathalast">Luddā vijitasaṅgāmā, sabbe sannipatuṃ tadā.</p>
<p class="hangnum"><a name="para230"></a><a name="para230_kn10"></a><span class="paranum">230</span>.</p>
<p class="gatha1"> ‘‘Tidhāpabhinnā <a name="M1.0416"></a><a name="V1.0390"></a> mātaṅgā, kuñjarā saṭṭhihāyanā;</p>
<p class="gathalast">Suvaṇṇakacchālaṅkārā, sabbe sannipatuṃ tadā.</p>
<p class="hangnum"><a name="para231"></a><a name="para231_kn10"></a><span class="paranum">231</span>.</p>
<p class="gatha1"> ‘‘Khamā sītassa uṇhassa, ukkāruharaṇassa ca;</p>
<p class="gathalast">Yodhājīvā katakammā, sabbe sannipatuṃ tadā.</p>
<p class="hangnum"><a name="para232"></a><a name="para232_kn10"></a><span class="paranum">232</span>.</p>
<p class="gatha1"> ‘‘Saṅkhasaddaṃ <a name="P2.0355"></a> bherisaddaṃ, atho utuja <span class="note">[uddhava (sī.), uddaṭa (syā.)]</span> saddakaṃ;</p>
<p class="gathalast">Etehi te hāsayantā, sabbe sannipatuṃ tadā.</p>
<p class="hangnum"><a name="para233"></a><a name="para233_kn10"></a><span class="paranum">233</span>.</p>
<p class="gatha1"> ‘‘Tisūlakontimantehi <span class="note">[tisūlakontamantehi (sī.), kavacehi tomarehi (sī.), dhanūhi tomarehi (syā.)]</span> ca;</p>
<p class="gathalast">Koṭṭentānaṃ nipātentā <span class="note">[koṭṭayantā nivattentā (syā.)]</span>, sabbe sannipatuṃ tadā.</p>
<p class="hangnum"><a name="para234"></a><a name="para234_kn10"></a><span class="paranum">234</span>.</p>
<p class="gatha1"> ‘‘Kimevātinisāmetvā <span class="note">[kavacānivāsetvā (syā.)]</span>, sarājā ajitañjayo <span class="note">[ajinaṃ jino (sī.), ajitañjino (syā.)]</span>;</p>
<p class="gathalast">Saṭṭhi pāṇasahassāni, sūle uttāsayiṃ tadā.</p>
<p class="hangnum"><a name="para235"></a><a name="para235_kn10"></a><span class="paranum">235</span>.</p>
<p class="gatha1"> ‘‘Saddaṃ mānusakākaṃsu, aho rājā adhammiko;</p>
<p class="gathalast">Niraye paccamānassa, kadā anto bhavissati.</p>
<p class="hangnum"><a name="para236"></a><a name="para236_kn10"></a><span class="paranum">236</span>.</p>
<p class="gatha1"> ‘‘Sayanehaṃ tuvaṭṭento, passāmi niraye tadā;</p>
<p class="gathalast">Na supāmi divārattiṃ, sūlena tajjayanti maṃ.</p>
<p class="hangnum"><a name="para237"></a><a name="para237_kn10"></a><span class="paranum">237</span>.</p>
<p class="gatha1"> ‘‘Kiṃ pamādena rajjena, vāhanena balena ca;</p>
<p class="gathalast">Na te pahonti dhāretuṃ, tāpayanti <span class="note">[tāsayanti (sī. syā.)]</span> mamaṃ sadā.</p>
<p class="hangnum"><a name="para238"></a><a name="para238_kn10"></a><span class="paranum">238</span>.</p>
<p class="gatha1"> ‘‘Kiṃ me puttehi dārehi, rajjena sakalena ca;</p>
<p class="gathalast">Yaṃnūna pabbajeyyāhaṃ, gatimaggaṃ visodhaye.</p>
<p class="hangnum"><a name="para239"></a><a name="para239_kn10"></a><span class="paranum">239</span>.</p>
<p class="gatha1"> ‘‘Saṭṭhi <a name="T1.0559"></a> nāgasahassāni, sabbālaṅkārabhūsite;</p>
<p class="gathalast">Suvaṇṇakacche mātaṅge, hemakappanavāsase.</p>
<p class="hangnum"><a name="para240"></a><a name="para240_kn10"></a><span class="paranum">240</span>.</p>
<p class="gatha1"> ‘‘Ārūḷhe gāmaṇīyehi, tomaraṅkusapāṇibhi;</p>
<p class="gatha2">Saṅgāmāvacare ṭhāne, anapekkho vihāyahaṃ;</p>
<p class="gathalast">Sakakammena santatto, nikkhamiṃ anagāriyaṃ.</p>
<p class="hangnum"><a name="para241"></a><a name="para241_kn10"></a><span class="paranum">241</span>.</p>
<p class="gatha1"> ‘‘Saṭṭhi <a name="M1.0417"></a> assasahassāni, sabbālaṅkārabhūsite;</p>
<p class="gathalast">Ājānīyeva jātiyā, sindhave sīghavāhane.</p>
<p class="hangnum"><a name="para242"></a><a name="para242_kn10"></a><span class="paranum">242</span>.</p>
<p class="gatha1"> ‘‘Ārūḷhe gāmaṇīyehi, cāpahatthehi vammibhi;</p>
<p class="gathalast">Pahāretvāna <span class="note">[pahāyitvāna (sī. pī.), chaḍḍayitvāna (syā.)]</span> te sabbe, nikkhamiṃ anagāriyaṃ.</p>
<p class="hangnum"><a name="para243"></a><a name="para243_kn10"></a><span class="paranum">243</span>.</p>
<p class="gatha1"> ‘‘Saṭṭhi <a name="V1.0391"></a> rathasahassāni, sabbālaṅkārabhūsite;</p>
<p class="gatha2">Dīpe athopi veyagghe, sannaddhe ussitaddhaje;</p>
<p class="gathalast">Te sabbe parihāretvā <span class="note">[parivajjetvā (syā.), parihāyitvā (pī.)]</span>, pabbajiṃ anagāriyaṃ.</p>
<p class="hangnum"><a name="para244"></a><a name="para244_kn10"></a><span class="paranum">244</span>.</p>
<p class="gatha1"> ‘‘Saṭṭhi <a name="P2.0356"></a> dhenusahassāni, sabbā kaṃsūpadhāraṇā;</p>
<p class="gathalast">Tāyopi <span class="note">[gāviyo (syā.), dhenuyo (ka.)]</span> chaḍḍayitvāna, pabbajiṃ anagāriyaṃ.</p>
<p class="hangnum"><a name="para245"></a><a name="para245_kn10"></a><span class="paranum">245</span>.</p>
<p class="gatha1"> ‘‘Saṭṭhi itthisahassāni, sabbālaṅkārabhūsitā;</p>
<p class="gathalast">Vicittavatthābharaṇā, āmukkamaṇikuṇḍalā.</p>
<p class="hangnum"><a name="para246"></a><a name="para246_kn10"></a><span class="paranum">246</span>.</p>
<p class="gatha1"> ‘‘Aḷārapamhā hasulā, susaññā tanumajjhimā;</p>
<p class="gathalast">Tā hitvā kandamānāyo, pabbajiṃ anagāriyaṃ.</p>
<p class="hangnum"><a name="para247"></a><a name="para247_kn10"></a><span class="paranum">247</span>.</p>
<p class="gatha1"> ‘‘Saṭṭhi gāmasahassāni, paripuṇṇāni sabbaso;</p>
<p class="gathalast">Chaḍḍayitvāna taṃ rajjaṃ, pabbajiṃ anagāriyaṃ.</p>
<p class="hangnum"><a name="para248"></a><a name="para248_kn10"></a><span class="paranum">248</span>.</p>
<p class="gatha1"> ‘‘Nagarā <a name="T1.0560"></a> nikkhamitvāna, himavantamupāgamiṃ;</p>
<p class="gathalast">Bhāgīrathīnadītīre, assamaṃ māpayiṃ ahaṃ.</p>
<p class="hangnum"><a name="para249"></a><a name="para249_kn10"></a><span class="paranum">249</span>.</p>
<p class="gatha1"> ‘‘Paṇṇasālaṃ karitvāna, agyāgāraṃ akāsahaṃ;</p>
<p class="gathalast">Āraddhavīriyo pahitatto, vasāmi assame ahaṃ.</p>
<p class="hangnum"><a name="para250"></a><a name="para250_kn10"></a><span class="paranum">250</span>.</p>
<p class="gatha1"> ‘‘Maṇḍape rukkhamūle vā, suññāgāre ca jhāyato;</p>
<p class="gathalast">Na tu vijjati tāso me, na passe bhayabheravaṃ.</p>
<p class="hangnum"><a name="para251"></a><a name="para251_kn10"></a><span class="paranum">251</span>.</p>
<p class="gatha1"> ‘‘Sumedho nāma sambuddho, aggo kāruṇiko muni;</p>
<p class="gathalast">Ñāṇālokena jotanto, loke uppajji tāvade.</p>
<p class="hangnum"><a name="para252"></a><a name="para252_kn10"></a><span class="paranum">252</span>.</p>
<p class="gatha1"> ‘‘Mama assamasāmantā, yakkho āsi mahiddhiko;</p>
<p class="gathalast">Buddhaseṭṭhamhi uppanne, ārocesi mamaṃ tadā.</p>
<p class="hangnum"><a name="para253"></a><a name="para253_kn10"></a><span class="paranum">253</span>.</p>
<p class="gatha1"> ‘‘Buddho <a name="M1.0418"></a> loke samuppanno, sumedho nāma cakkhumā;</p>
<p class="gathalast">Tāreti janataṃ sabbaṃ, tampi so tārayissati.</p>
<p class="hangnum"><a name="para254"></a><a name="para254_kn10"></a><span class="paranum">254</span>.</p>
<p class="gatha1"> ‘‘Yakkhassa vacanaṃ sutvā, saṃviggo āsi tāvade;</p>
<p class="gathalast">Buddho buddhoti cintento, assamaṃ paṭisāmayiṃ.</p>
<p class="hangnum"><a name="para255"></a><a name="para255_kn10"></a><span class="paranum">255</span>.</p>
<p class="gatha1"> ‘‘Aggidāruñca chaḍḍetvā, saṃsāmetvāna santhataṃ;</p>
<p class="gathalast">Assamaṃ abhivanditvā, nikkhamiṃ vipinā ahaṃ.</p>
<p class="hangnum"><a name="para256"></a><a name="para256_kn10"></a><span class="paranum">256</span>.</p>
<p class="gatha1"> ‘‘Tato candanamādāya, gāmā gāmaṃ purā puraṃ;</p>
<p class="gathalast">Devadevaṃ gavesanto, upagacchiṃ vināyakaṃ.</p>
<p class="hangnum"><a name="para257"></a><a name="para257_kn10"></a><span class="paranum">257</span>.</p>
<p class="gatha1"> ‘‘Bhagavā <a name="V1.0392"></a> tamhi samaye, sumedho lokanāyako;</p>
<p class="gathalast">Catusaccaṃ pakāsento, bodheti janataṃ bahuṃ.</p>
<p class="hangnum"><a name="para258"></a><a name="para258_kn10"></a><span class="paranum">258</span>.</p>
<p class="gatha1"> ‘‘Añjaliṃ <a name="T1.0561"></a> paggahetvāna, sīse katvāna candanaṃ;</p>
<p class="gathalast">Sambuddhaṃ abhivādetvā, imā gāthā abhāsahaṃ.</p>
<p class="hangnum"><a name="para259"></a><a name="para259_kn10"></a><span class="paranum">259</span>.</p>
<p class="gatha1"> ‘‘‘Vassike pupphamānamhi, santike upavāyati;</p>
<p class="gathalast">Tvaṃ vīra guṇagandhena, disā sabbā pavāyasi.</p>
<p class="hangnum"><a name="para260"></a><a name="para260_kn10"></a><span class="paranum">260</span>.</p>
<p class="gatha1"> ‘‘‘Campake nāgavanike, atimuttakaketake;</p>
<p class="gathalast">Sālesu pupphamānesu, anuvātaṃ pavāyati.</p>
<p class="hangnum"><a name="para261"></a><a name="para261_kn10"></a><span class="paranum">261</span>.</p>
<p class="gatha1"> ‘‘‘Tava <a name="P2.0357"></a> gandhaṃ suṇitvāna, himavantā idhāgamiṃ;</p>
<p class="gathalast">Pūjemi taṃ mahāvīra, lokajeṭṭha mahāyasa’.</p>
<p class="hangnum"><a name="para262"></a><a name="para262_kn10"></a><span class="paranum">262</span>.</p>
<p class="gatha1"> ‘‘Varacandanenānulimpiṃ, sumedhaṃ lokanāyakaṃ;</p>
<p class="gathalast">Sakaṃ cittaṃ pasādetvā, tuṇhī aṭṭhāsi tāvade.</p>
<p class="hangnum"><a name="para263"></a><a name="para263_kn10"></a><span class="paranum">263</span>.</p>
<p class="gatha1"> ‘‘Sumedho nāma bhagavā, lokajeṭṭho narāsabho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para264"></a><a name="para264_kn10"></a><span class="paranum">264</span>.</p>
<p class="gatha1"> ‘‘‘Yo me guṇe pakittesi, candanañca apūjayi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para265"></a><a name="para265_kn10"></a><span class="paranum">265</span>.</p>
<p class="gatha1"> ‘‘‘Ādeyyavākyavacano, brahmā uju patāpavā;</p>
<p class="gathalast">Pañcavīsatikappāni, sappabhāso bhavissati.</p>
<p class="hangnum"><a name="para266"></a><a name="para266_kn10"></a><span class="paranum">266</span>.</p>
<p class="gatha1"> ‘‘‘Chabbīsatikappasate, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para267"></a><a name="para267_kn10"></a><span class="paranum">267</span>.</p>
<p class="gatha1"> ‘‘‘Tettiṃsakkhattuṃ <a name="M1.0419"></a> devindo, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para268"></a><a name="para268_kn10"></a><span class="paranum">268</span>.</p>
<p class="gatha1"> ‘‘‘Tato <a name="T1.0562"></a> cutoyaṃ manujo, manussattaṃ gamissati;</p>
<p class="gathalast">Puññakammena saṃyutto, brahmabandhu bhavissati.</p>
<p class="hangnum"><a name="para269"></a><a name="para269_kn10"></a><span class="paranum">269</span>.</p>
<p class="gatha1"> ‘‘‘Ajjhāyako mantadharo, tiṇṇaṃ vedāna pāragū;</p>
<p class="gathalast">Tilakkhaṇena sampanno, bāvarī nāma brāhmaṇo.</p>
<p class="hangnum"><a name="para270"></a><a name="para270_kn10"></a><span class="paranum">270</span>.</p>
<p class="gatha1"> ‘‘‘Tassa sisso bhavitvāna, hessati mantapāragū;</p>
<p class="gathalast">Upagantvāna sambuddhaṃ, gotamaṃ sakyapuṅgavaṃ.</p>
<p class="hangnum"><a name="para271"></a><a name="para271_kn10"></a><span class="paranum">271</span>.</p>
<p class="gatha1"> ‘‘‘Pucchitvā <a name="V1.0393"></a> nipuṇe pañhe, bhāvayitvāna añjasaṃ <span class="note">[hāsayitvāna mānasaṃ (syā.), bhāvayitvāna sañcayaṃ (ka.)]</span>;</p>
<p class="gathalast">Sabbāsave pariññāya, viharissatināsavo’.</p>
<p class="hangnum"><a name="para272"></a><a name="para272_kn10"></a><span class="paranum">272</span>.</p>
<p class="gatha1"> ‘‘Tividhaggi nibbutā mayhaṃ, bhavā sabbe samūhatā;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para273"></a><a name="para273_kn10"></a><span class="paranum">273</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para274"></a><a name="para274_kn10"></a><span class="paranum">274</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para275"></a><a name="para275_kn10"></a><span class="paranum">275</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā todeyyo thero imā gāthāyo abhāsitthāti.</p>
<p class="centered">Todeyyattherassāpadānaṃ aṭṭhamaṃ.</p>
<p class="subhead">9. Jatukaṇṇittheraapadānaṃ</p>
<p class="hangnum"><a name="para276"></a><a name="para276_kn10"></a><span class="paranum">276</span>.</p>
<p class="gatha1"> ‘‘Nagare <a name="T1.0563"></a> haṃsavatiyā, seṭṭhiputto ahosahaṃ;</p>
<p class="gathalast">Samappito kāmaguṇe, paricāremahaṃ tadā.</p>
<p class="hangnum"><a name="para277"></a><a name="para277_kn10"></a><span class="paranum">277</span>.</p>
<p class="gatha1"> ‘‘Tato <a name="P2.0358"></a> <span class="note">[tayo (sī.)]</span> pāsādamāruyha, mahābhoge valañjako <span class="note">[ubbiddhā gehaluñjakā (ka.), ubbiddhāgehalañchakā (sī.)]</span>;</p>
<p class="gathalast">Tattha naccehi gītehi, paricāremahaṃ tadā.</p>
<p class="hangnum"><a name="para278"></a><a name="para278_kn10"></a><span class="paranum">278</span>.</p>
<p class="gatha1"> ‘‘Tūriyā <a name="M1.0420"></a> āhatā mayhaṃ, sammatāḷasamāhitā;</p>
<p class="gathalast">Naccantā <span class="note">[rañjantī (syā.), rajjantā (ka.)]</span> itthiyo sabbā, harantiyeva me mano.</p>
<p class="hangnum"><a name="para279"></a><a name="para279_kn10"></a><span class="paranum">279</span>.</p>
<p class="gatha1"> ‘‘Celāpikā <span class="note">[celāvakā (syā.), velāmikā (pī.)]</span> lāmaṇikā <span class="note">[vāmanikā (syā. pī.)]</span>, kuñjavāsī timajjhikā <span class="note">[kuñjavā sīhimajjhitā (syā.), kujjā vā sīhimajjhikā (pī.)]</span>;</p>
<p class="gathalast">Laṅghikā sokajjhāyī ca, parivārenti maṃ sadā.</p>
<p class="hangnum"><a name="para280"></a><a name="para280_kn10"></a><span class="paranum">280</span>.</p>
<p class="gatha1"> ‘‘Vetāḷino kumbhathūnī, naṭā ca naccakā bahū;</p>
<p class="gathalast">Naṭakā nāṭakā ceva, parivārenti maṃ sadā.</p>
<p class="hangnum"><a name="para281"></a><a name="para281_kn10"></a><span class="paranum">281</span>.</p>
<p class="gatha1"> ‘‘Kappakā nhāpakā sūdā, mālākārā supāsakā <span class="note">[sumāpakā (sī. syā.)]</span>;</p>
<p class="gathalast">Jallā mallā ca te sabbe, parivārenti maṃ sadā.</p>
<p class="hangnum"><a name="para282"></a><a name="para282_kn10"></a><span class="paranum">282</span>.</p>
<p class="gatha1"> ‘‘Etesu kīḷamānesu, sikkhite katupāsane;</p>
<p class="gathalast">Rattindivaṃ na jānāmi, indova tidasaṅgaṇe.</p>
<p class="hangnum"><a name="para283"></a><a name="para283_kn10"></a><span class="paranum">283</span>.</p>
<p class="gatha1"> ‘‘Addhikā pathikā sabbe, yācakā varakā bahū;</p>
<p class="gathalast">Upagacchanti te niccaṃ, bhikkhayantā mamaṃ gharaṃ.</p>
<p class="hangnum"><a name="para284"></a><a name="para284_kn10"></a><span class="paranum">284</span>.</p>
<p class="gatha1"> ‘‘Samaṇā <a name="V1.0394"></a> brāhmaṇā ceva, puññakkhettā anuttarā;</p>
<p class="gathalast">Vaḍḍhayantā mamaṃ puññaṃ, āgacchanti mamaṃ gharaṃ.</p>
<p class="hangnum"><a name="para285"></a><a name="para285_kn10"></a><span class="paranum">285</span>.</p>
<p class="gatha1"> ‘‘Paṭagā <span class="note">[paṭakā (sī. syā.), padakā (pī.)]</span> laṭukā <span class="note">[laṭakā (sī.)]</span> sabbe, nigaṇṭhā pupphasāṭakā;</p>
<p class="gathalast">Tedaṇḍikā <a name="T1.0564"></a> ekasikhā, āgacchanti mamaṃ gharaṃ.</p>
<p class="hangnum"><a name="para286"></a><a name="para286_kn10"></a><span class="paranum">286</span>.</p>
<p class="gatha1"> ‘‘Ājīvakā viluttāvī, godhammā devadhammikā;</p>
<p class="gathalast">Rajojalladharā ete, āgacchanti mamaṃ gharaṃ.</p>
<p class="hangnum"><a name="para287"></a><a name="para287_kn10"></a><span class="paranum">287</span>.</p>
<p class="gatha1"> ‘‘Parittakā santipattā <span class="note">[parivattakā siddhipattā (sī. syā. pī.)]</span>, kodhapugganikā <span class="note">[koṇḍapuggaṇikā (sī.), koṇḍapuggalikā (pī.)]</span> bahū;</p>
<p class="gathalast">Tapassī vanacārī ca, āgacchanti mamaṃ gharaṃ.</p>
<p class="hangnum"><a name="para288"></a><a name="para288_kn10"></a><span class="paranum">288</span>.</p>
<p class="gatha1"> ‘‘Oḍḍakā damiḷā ceva, sākuḷā malavāḷakā <span class="note">[malayālakā (sī. syā. pī.)]</span>;</p>
<p class="gathalast">Savarā yonakā ceva, āgacchanti mamaṃ gharaṃ.</p>
<p class="hangnum"><a name="para289"></a><a name="para289_kn10"></a><span class="paranum">289</span>.</p>
<p class="gatha1"> ‘‘Andhakā <a name="M1.0421"></a><a name="P2.0359"></a> muṇḍakā sabbe, koṭalā hanuvindakā <span class="note">[kolakā sānuvindakā (sī. pī.)]</span>;</p>
<p class="gathalast">Ārāvacīnaraṭṭhā ca, āgacchanti mamaṃ gharaṃ.</p>
<p class="hangnum"><a name="para290"></a><a name="para290_kn10"></a><span class="paranum">290</span>.</p>
<p class="gatha1"> ‘‘Alasandakā <span class="note">[alasantā (ka.)]</span> pallavakā, dhammarā niggamānusā <span class="note">[babbarā bhaggakārusā (sī.)]</span>;</p>
<p class="gathalast">Gehikā <span class="note">[rohitā (sī.), bāhikā (pī.)]</span> cetaputtā ca, āgacchanti mamaṃ gharaṃ.</p>
<p class="hangnum"><a name="para291"></a><a name="para291_kn10"></a><span class="paranum">291</span>.</p>
<p class="gatha1"> ‘‘Mādhurakā kosalakā, kaliṅgā <span class="note">[kāsikā (sī.)]</span> hatthiporikā;</p>
<p class="gathalast">Isiṇḍā makkalā ceva, āgacchanti mamaṃ gharaṃ.</p>
<p class="hangnum"><a name="para292"></a><a name="para292_kn10"></a><span class="paranum">292</span>.</p>
<p class="gatha1"> ‘‘Celāvakā ārabbhā <span class="note">[arammā (sī. pī.)]</span> ca, oghuḷhā <span class="note">[okkalā (sī.)]</span> meghalā bahū;</p>
<p class="gathalast">Khuddakā suddakā ceva, āgacchanti mamaṃ gharaṃ.</p>
<p class="hangnum"><a name="para293"></a><a name="para293_kn10"></a><span class="paranum">293</span>.</p>
<p class="gatha1"> ‘‘Rohaṇā sindhavā ceva, citakā ekakaṇṇikā;</p>
<p class="gathalast">Suraṭṭhā aparantā ca, āgacchanti mamaṃ gharaṃ.</p>
<p class="hangnum"><a name="para294"></a><a name="para294_kn10"></a><span class="paranum">294</span>.</p>
<p class="gatha1"> ‘‘Suppārakā kumārā <span class="note">[kikumārā (sī. pī.)]</span> ca, mallasovaṇṇabhūmikā <span class="note">[malayā soṇṇabhūmikā (sī. syā. pī.)]</span>;</p>
<p class="gathalast">Vajjītaṅgā <span class="note">[vajjī tārā (sī.), vajjīhārā (syā. pī.)]</span> ca te sabbe, āgacchanti mamaṃ gharaṃ.</p>
<p class="hangnum"><a name="para295"></a><a name="para295_kn10"></a><span class="paranum">295</span>.</p>
<p class="gatha1"> ‘‘Naḷakārā <a name="T1.0565"></a> pesakārā, cammakārā ca tacchakā;</p>
<p class="gathalast">Kammārā kumbhakārā ca, āgacchanti mamaṃ gharaṃ.</p>
<p class="hangnum"><a name="para296"></a><a name="para296_kn10"></a><span class="paranum">296</span>.</p>
<p class="gatha1"> ‘‘Maṇikārā lohakārā, soṇṇakārā ca dussikā;</p>
<p class="gathalast">Tipukārā ca te sabbe, āgacchanti mamaṃ gharaṃ.</p>
<p class="hangnum"><a name="para297"></a><a name="para297_kn10"></a><span class="paranum">297</span>.</p>
<p class="gatha1"> ‘‘Usukārā bhamakārā, pesakārā ca gandhikā;</p>
<p class="gathalast">Rajakā tunnavāyā ca, āgacchanti mamaṃ gharaṃ.</p>
<p class="hangnum"><a name="para298"></a><a name="para298_kn10"></a><span class="paranum">298</span>.</p>
<p class="gatha1"> ‘‘Telikā <a name="V1.0395"></a> kaṭṭhahārā ca, udahārā ca pessikā;</p>
<p class="gathalast">Sūpikā sūparakkhā ca, āgacchanti mamaṃ gharaṃ.</p>
<p class="hangnum"><a name="para299"></a><a name="para299_kn10"></a><span class="paranum">299</span>.</p>
<p class="gatha1"> ‘‘Dovārikā <a name="P2.0360"></a> anīkaṭṭhā, bandhikā <span class="note">[vandikā (sī.), ganthikā (syā.), sandikā (pī.)]</span> pupphachaḍḍakā;</p>
<p class="gathalast">Hatthāruhā hatthipālā, āgacchanti mamaṃ gharaṃ.</p>
<p class="hangnum"><a name="para300"></a><a name="para300_kn10"></a><span class="paranum">300</span>.</p>
<p class="gatha1"> ‘‘Ānandassa <a name="M1.0422"></a> mahārañño <span class="note">[ānandassa nāma rañño (syā.), arindamanāma rañño (pī.)]</span>, mamatthassa <span class="note">[pamattassa (sī. pī.), samaggassa (syā.)]</span> adāsahaṃ;</p>
<p class="gathalast">Sattavaṇṇena ratanena, ūnatthaṃ <span class="note">[ūnattaṃ (sī. syā. pī.)]</span> pūrayāmahaṃ.</p>
<p class="hangnum"><a name="para301"></a><a name="para301_kn10"></a><span class="paranum">301</span>.</p>
<p class="gatha1"> ‘‘Ye mayā kittitā sabbe, nānāvaṇṇā bahū janā;</p>
<p class="gathalast">Tesāhaṃ cittamaññāya, tappayiṃ ratanenahaṃ.</p>
<p class="hangnum"><a name="para302"></a><a name="para302_kn10"></a><span class="paranum">302</span>.</p>
<p class="gatha1"> ‘‘Vaggūsu bhāsamānāsu, vajjamānāsu bherisu;</p>
<p class="gathalast">Saṅkhesu dhamayantesu, sakagehe ramāmahaṃ.</p>
<p class="hangnum"><a name="para303"></a><a name="para303_kn10"></a><span class="paranum">303</span>.</p>
<p class="gatha1"> ‘‘Bhagavā tamhi samaye, padumuttaranāyako;</p>
<p class="gathalast">Vasīsatasahassehi, parikkhīṇāsavehi so.</p>
<p class="hangnum"><a name="para304"></a><a name="para304_kn10"></a><span class="paranum">304</span>.</p>
<p class="gatha1"> ‘‘Bhikkhūhi sahito vīthiṃ, paṭipajjittha cakkhumā;</p>
<p class="gathalast">Obhāsento disā sabbā, dīparukkhova jotati.</p>
<p class="hangnum"><a name="para305"></a><a name="para305_kn10"></a><span class="paranum">305</span>.</p>
<p class="gatha1"> ‘‘Vajjanti <a name="T1.0566"></a> bheriyo sabbā, gacchante lokanāyake;</p>
<p class="gathalast">Pabhā niddhāvate tassa, sataraṃsīva uggato.</p>
<p class="hangnum"><a name="para306"></a><a name="para306_kn10"></a><span class="paranum">306</span>.</p>
<p class="gatha1"> ‘‘Kavāṭantarikāyāpi, paviṭṭhena ca rasminā;</p>
<p class="gathalast">Antogharesu vipulo, āloko āsi tāvade.</p>
<p class="hangnum"><a name="para307"></a><a name="para307_kn10"></a><span class="paranum">307</span>.</p>
<p class="gatha1"> ‘‘Pabhaṃ disvāna buddhassa, pārisajje avocahaṃ;</p>
<p class="gathalast">Nissaṃsayaṃ buddhaseṭṭho, imaṃ vīthimupāgato.</p>
<p class="hangnum"><a name="para308"></a><a name="para308_kn10"></a><span class="paranum">308</span>.</p>
<p class="gatha1"> ‘‘Khippaṃ oruyha pāsādā, agamiṃ antarāpaṇaṃ;</p>
<p class="gathalast">Sambuddhaṃ abhivādetvā, idaṃ vacanamabraviṃ.</p>
<p class="hangnum"><a name="para309"></a><a name="para309_kn10"></a><span class="paranum">309</span>.</p>
<p class="gatha1"> ‘‘‘Anukampatu me buddho, jalajuttamanāyako;</p>
<p class="gathalast">Vasīsatasahassehi, adhivāsesi so muni’.</p>
<p class="hangnum"><a name="para310"></a><a name="para310_kn10"></a><span class="paranum">310</span>.</p>
<p class="gatha1"> ‘‘Nimantetvāna sambuddhaṃ, abhinesiṃ sakaṃ gharaṃ;</p>
<p class="gathalast">Tattha annena pānena, santappesiṃ mahāmuniṃ.</p>
<p class="hangnum"><a name="para311"></a><a name="para311_kn10"></a><span class="paranum">311</span>.</p>
<p class="gatha1"> ‘‘Bhuttāviṃ kālamaññāya, buddhaseṭṭhassa tādino;</p>
<p class="gathalast">Sataṅgikena tūriyena, buddhaseṭṭhaṃ upaṭṭhahiṃ.</p>
<p class="hangnum"><a name="para312"></a><a name="para312_kn10"></a><span class="paranum">312</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Antoghare nisīditvā, imā gāthā abhāsatha.</p>
<p class="hangnum"><a name="para313"></a><a name="para313_kn10"></a><span class="paranum">313</span>.</p>
<p class="gatha1"> ‘‘‘Yo <a name="M1.0423"></a><a name="V1.0396"></a><a name="P2.0361"></a> maṃ tūriyehupaṭṭhāsi, annapānañcadāsi me;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para314"></a><a name="para314_kn10"></a><span class="paranum">314</span>.</p>
<p class="gatha1"> ‘‘‘Pahūtabhakkho hutvāna, sahirañño sabhojano;</p>
<p class="gathalast">Catudīpe ekarajjaṃ, kārayissatiyaṃ naro.</p>
<p class="hangnum"><a name="para315"></a><a name="para315_kn10"></a><span class="paranum">315</span>.</p>
<p class="gatha1"> ‘‘‘Pañcasīle <a name="T1.0567"></a> samādāya, dasakammapathe tato;</p>
<p class="gathalast">Samādāya pavattento, parisaṃ sikkhāpayissati.</p>
<p class="hangnum"><a name="para316"></a><a name="para316_kn10"></a><span class="paranum">316</span>.</p>
<p class="gatha1"> ‘‘‘Tūriyasatasahassāni, bheriyo samalaṅkatā;</p>
<p class="gathalast">Vajjayissantimaṃ niccaṃ, upaṭṭhānassidaṃ phalaṃ.</p>
<p class="hangnum"><a name="para317"></a><a name="para317_kn10"></a><span class="paranum">317</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Catusaṭṭhikkhattuṃ devindo, devarajjaṃ karissati.</p>
<p class="hangnum"><a name="para318"></a><a name="para318_kn10"></a><span class="paranum">318</span>.</p>
<p class="gatha1"> ‘‘‘Catusaṭṭhikkhattuṃ rājā, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para319"></a><a name="para319_kn10"></a><span class="paranum">319</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para320"></a><a name="para320_kn10"></a><span class="paranum">320</span>.</p>
<p class="gatha1"> ‘‘‘Upapajjati yaṃ yoniṃ, devattaṃ atha mānusaṃ;</p>
<p class="gathalast">Anūnabhogo hutvāna, manussattaṃ gamissati.</p>
<p class="hangnum"><a name="para321"></a><a name="para321_kn10"></a><span class="paranum">321</span>.</p>
<p class="gatha1"> ‘‘‘Ajjhāyako bhavitvāna, tiṇṇaṃ vedāna pāragū;</p>
<p class="gathalast">Uttamatthaṃ gavesanto, carissati mahiṃ imaṃ.</p>
<p class="hangnum"><a name="para322"></a><a name="para322_kn10"></a><span class="paranum">322</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Gotamassa bhagavato, sāsanebhiramissati.</p>
<p class="hangnum"><a name="para323"></a><a name="para323_kn10"></a><span class="paranum">323</span>.</p>
<p class="gatha1"> ‘‘‘Ārādhayitvāna sambuddhaṃ, gotamaṃ sakyapuṅgavaṃ;</p>
<p class="gathalast">Kilese jhāpayitvāna, arahāyaṃ bhavissati’.</p>
<p class="hangnum"><a name="para324"></a><a name="para324_kn10"></a><span class="paranum">324</span>.</p>
<p class="gatha1"> ‘‘Vipine byaggharājāva, migarājāva kesarī;</p>
<p class="gathalast">Abhīto viharāmajja, sakyaputtassa sāsane.</p>
<p class="hangnum"><a name="para325"></a><a name="para325_kn10"></a><span class="paranum">325</span>.</p>
<p class="gatha1"> ‘‘Devaloke <a name="T1.0568"></a> manusse vā, dalidde duggatimhi vā;</p>
<p class="gathalast">Nibbattiṃ me na passāmi, upaṭṭhānassidaṃ phalaṃ.</p>
<p class="hangnum"><a name="para326"></a><a name="para326_kn10"></a><span class="paranum">326</span>.</p>
<p class="gatha1"> ‘‘Vivekamanuyuttomhi<a name="V1.0397"></a>, upasanto nirūpadhi;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para327"></a><a name="para327_kn10"></a><span class="paranum">327</span>.</p>
<p class="gatha1"> ‘‘Kilesā <a name="M1.0424"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para328"></a><a name="para328_kn10"></a><span class="paranum">328</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para329"></a><a name="para329_kn10"></a><span class="paranum">329</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā jatukaṇṇitthero imā gāthāyo abhāsitthāti.</p>
<p class="centered">Jatukaṇṇittherassāpadānaṃ navamaṃ.</p>
<p class="subhead">10. Udenattheraapadānaṃ</p>
<p class="hangnum"><a name="para330"></a><a name="para330_kn10"></a><span class="paranum">330</span>.</p>
<p class="gatha1"> ‘‘Himavantassāvidūre<a name="P2.0362"></a>, padumo nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para331"></a><a name="para331_kn10"></a><span class="paranum">331</span>.</p>
<p class="gatha1"> ‘‘Nadiyo sandare tattha, supatitthā manoramā;</p>
<p class="gathalast">Acchodakā sītajalā, sandare nadiyo sadā.</p>
<p class="hangnum"><a name="para332"></a><a name="para332_kn10"></a><span class="paranum">332</span>.</p>
<p class="gatha1"> ‘‘Pāṭhīnā <a name="T1.0569"></a> pāvusā macchā, balajā muñjarohitā;</p>
<p class="gathalast">Sobhentā nadiyo ete, vasanti nadiyā sadā.</p>
<p class="hangnum"><a name="para333"></a><a name="para333_kn10"></a><span class="paranum">333</span>.</p>
<p class="gatha1"> ‘‘Ambajambūhi sañchannā, kareritilakā tathā;</p>
<p class="gathalast">Uddālakā pāṭaliyo, sobhenti mama assamaṃ.</p>
<p class="hangnum"><a name="para334"></a><a name="para334_kn10"></a><span class="paranum">334</span>.</p>
<p class="gatha1"> ‘‘Aṅkolakā bimbijālā, māyākārī ca pupphitā;</p>
<p class="gathalast">Gandhena upavāyantā, sobhenti mama assamaṃ.</p>
<p class="hangnum"><a name="para335"></a><a name="para335_kn10"></a><span class="paranum">335</span>.</p>
<p class="gatha1"> ‘‘Atimuttā sattalikā, nāgā sālā ca pupphitā;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para336"></a><a name="para336_kn10"></a><span class="paranum">336</span>.</p>
<p class="gatha1"> ‘‘Kosambā saḷalā nīpā, aṭṭhaṅgāpi ca pupphitā <span class="note">[aṭṭhaṅgā ca supupphitā (sī.), kaṭṭhaṅgā ca supupphitā (pī.)]</span>;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para337"></a><a name="para337_kn10"></a><span class="paranum">337</span>.</p>
<p class="gatha1"> ‘‘Harītakā āmalakā, ambajambuvibhītakā;</p>
<p class="gathalast">Kolā bhallātakā billā, phalāni bahu assame.</p>
<p class="hangnum"><a name="para338"></a><a name="para338_kn10"></a><span class="paranum">338</span>.</p>
<p class="gatha1"> ‘‘Kalambā <a name="M1.0425"></a> kandalī tattha, pupphanti mama assame;</p>
<p class="gathalast">Dibbagandhaṃ <span class="note">[dibbagandhā (sī. syā. pī.) evaṃ paratthapi]</span> sampavantā, sobhenti mama assamaṃ.</p>
<p class="hangnum"><a name="para339"></a><a name="para339_kn10"></a><span class="paranum">339</span>.</p>
<p class="gatha1"> ‘‘Asokapiṇḍivārī <a name="V1.0398"></a> ca <span class="note">[asokapiṇḍī ca varī (sī. syā.), asokapiṇḍī ca vārī (pī.)]</span>, nimbarukkhā ca pupphitā;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para340"></a><a name="para340_kn10"></a><span class="paranum">340</span>.</p>
<p class="gatha1"> ‘‘Punnāgā giripunnāgā, timirā tattha pupphitā;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para341"></a><a name="para341_kn10"></a><span class="paranum">341</span>.</p>
<p class="gatha1"> ‘‘Nigguṇḍī sirinigguṇḍī, camparukkhettha pupphitā;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para342"></a><a name="para342_kn10"></a><span class="paranum">342</span>.</p>
<p class="gatha1"> ‘‘Avidūre <a name="T1.0570"></a> pokkharaṇī, cakkavākūpakūjitā;</p>
<p class="gathalast">Mandālakehi sañchannā, padumuppalakehi ca.</p>
<p class="hangnum"><a name="para343"></a><a name="para343_kn10"></a><span class="paranum">343</span>.</p>
<p class="gatha1"> ‘‘Acchodakā <a name="P2.0363"></a> sītajalā, supatitthā manoramā;</p>
<p class="gathalast">Acchā phalikasamānā, sobhenti mama assamaṃ.</p>
<p class="hangnum"><a name="para344"></a><a name="para344_kn10"></a><span class="paranum">344</span>.</p>
<p class="gatha1"> ‘‘Padumā pupphare tattha, puṇḍarīkā ca uppalā;</p>
<p class="gathalast">Mandālakehi sañchannā, sobhenti mama assamaṃ.</p>
<p class="hangnum"><a name="para345"></a><a name="para345_kn10"></a><span class="paranum">345</span>.</p>
<p class="gatha1"> ‘‘Pāṭhīnā pāvusā macchā, balajā muñjarohitā;</p>
<p class="gathalast">Vicarantāva te tattha, sobhenti mama assamaṃ.</p>
<p class="hangnum"><a name="para346"></a><a name="para346_kn10"></a><span class="paranum">346</span>.</p>
<p class="gatha1"> ‘‘Kumbhīlā susumārā ca, kacchapā ca gahā bahū;</p>
<p class="gathalast">Ogahā ajagarā ca, sobhenti mama assamaṃ.</p>
<p class="hangnum"><a name="para347"></a><a name="para347_kn10"></a><span class="paranum">347</span>.</p>
<p class="gatha1"> ‘‘Pārevatā ravihaṃsā, cakkavākā nadīcarā;</p>
<p class="gathalast">Dindibhā sāḷikā cettha, sobhenti mama assamaṃ.</p>
<p class="hangnum"><a name="para348"></a><a name="para348_kn10"></a><span class="paranum">348</span>.</p>
<p class="gatha1"> ‘‘Nayitā ambagandhī ca, ketakā tattha pupphitā;</p>
<p class="gathalast">Dibbagandhaṃ sampavantā, sobhenti mama assamaṃ.</p>
<p class="hangnum"><a name="para349"></a><a name="para349_kn10"></a><span class="paranum">349</span>.</p>
<p class="gatha1"> ‘‘Sīhā byagghā ca dīpī ca, acchakokataracchakā;</p>
<p class="gathalast">Anusañcarantā pavane, sobhenti mama assamaṃ.</p>
<p class="hangnum"><a name="para350"></a><a name="para350_kn10"></a><span class="paranum">350</span>.</p>
<p class="gatha1"> ‘‘Jaṭābhārena bharitā, ajinuttaravāsanā;</p>
<p class="gathalast">Anusañcarantā pavane, sobhenti mama assamaṃ.</p>
<p class="hangnum"><a name="para351"></a><a name="para351_kn10"></a><span class="paranum">351</span>.</p>
<p class="gatha1"> ‘‘Ajinānidharā <a name="M1.0426"></a> ete, nipakā santavuttino;</p>
<p class="gathalast">Appāhārāva te sabbe, sobhenti mama assamaṃ.</p>
<p class="hangnum"><a name="para352"></a><a name="para352_kn10"></a><span class="paranum">352</span>.</p>
<p class="gatha1"> ‘‘Khāribhāraṃ <a name="T1.0571"></a> gahetvāna, ajjhogayha vanaṃ tadā;</p>
<p class="gathalast">Mūlaphalāni bhuñjantā, vasanti assame tadā.</p>
<p class="hangnum"><a name="para353"></a><a name="para353_kn10"></a><span class="paranum">353</span>.</p>
<p class="gatha1"> ‘‘Na <a name="V1.0399"></a> te dāruṃ āharanti, udakaṃ pādadhovanaṃ;</p>
<p class="gathalast">Sabbesaṃ ānubhāvena, sayamevāharīyati.</p>
<p class="hangnum"><a name="para354"></a><a name="para354_kn10"></a><span class="paranum">354</span>.</p>
<p class="gatha1"> ‘‘Cullāsītisahassāni, isayettha samāgatā;</p>
<p class="gathalast">Sabbeva jhāyino ete, uttamatthagavesakā.</p>
<p class="hangnum"><a name="para355"></a><a name="para355_kn10"></a><span class="paranum">355</span>.</p>
<p class="gatha1"> ‘‘Tapassino brahmacārī, codentā appanāva te;</p>
<p class="gathalast">Ambarāvacarā sabbe, vasanti assame tadā.</p>
<p class="hangnum"><a name="para356"></a><a name="para356_kn10"></a><span class="paranum">356</span>.</p>
<p class="gatha1"> ‘‘Pañcāhaṃ sannipatanti, ekaggā santavuttino;</p>
<p class="gathalast">Aññoññaṃ abhivādetvā, pakkamanti disāmukhā.</p>
<p class="hangnum"><a name="para357"></a><a name="para357_kn10"></a><span class="paranum">357</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Tamandhakāraṃ vidhamaṃ, uppajji tāvade jino.</p>
<p class="hangnum"><a name="para358"></a><a name="para358_kn10"></a><span class="paranum">358</span>.</p>
<p class="gatha1"> ‘‘Mama <a name="P2.0364"></a> assamasāmantā, yakkho āsi mahiddhiko;</p>
<p class="gathalast">So me saṃsittha sambuddhaṃ, jalajuttamanāyakaṃ.</p>
<p class="hangnum"><a name="para359"></a><a name="para359_kn10"></a><span class="paranum">359</span>.</p>
<p class="gatha1"> ‘‘Esa buddho samuppanno, padumuttaro mahāmuni;</p>
<p class="gathalast">Khippaṃ gantvāna sambuddhaṃ, payirūpāsa mārisa.</p>
<p class="hangnum"><a name="para360"></a><a name="para360_kn10"></a><span class="paranum">360</span>.</p>
<p class="gatha1"> ‘‘Yakkhassa vacanaṃ sutvā, vippasannena cetasā;</p>
<p class="gathalast">Assamaṃ saṃsāmetvāna, nikkhamiṃ vipinā tadā.</p>
<p class="hangnum"><a name="para361"></a><a name="para361_kn10"></a><span class="paranum">361</span>.</p>
<p class="gatha1"> ‘‘Ceḷeva ḍayhamānamhi, nikkhamitvāna assamā;</p>
<p class="gathalast">Ekarattiṃ nivāsetvā <span class="note">[nivasitvā (sī.), nivāsena (?)]</span>, upagacchiṃ vināyakaṃ.</p>
<p class="hangnum"><a name="para362"></a><a name="para362_kn10"></a><span class="paranum">362</span>.</p>
<p class="gatha1"> ‘‘Padumuttaro <a name="T1.0572"></a> lokavidū, āhutīnaṃ paṭiggaho;</p>
<p class="gathalast">Catusaccaṃ pakāsento, desesi amataṃ padaṃ.</p>
<p class="hangnum"><a name="para363"></a><a name="para363_kn10"></a><span class="paranum">363</span>.</p>
<p class="gatha1"> ‘‘Suphullaṃ padumaṃ gayha, upagantvā mahesino;</p>
<p class="gathalast">Pasannacitto sumano, buddhassa abhiropayiṃ.</p>
<p class="hangnum"><a name="para364"></a><a name="para364_kn10"></a><span class="paranum">364</span>.</p>
<p class="gatha1"> ‘‘Pūjayitvāna <a name="M1.0427"></a> sambuddhaṃ, jalajuttamanāyakaṃ;</p>
<p class="gathalast">Ekaṃsaṃ ajinaṃ katvā, santhaviṃ lokanāyakaṃ.</p>
<p class="hangnum"><a name="para365"></a><a name="para365_kn10"></a><span class="paranum">365</span>.</p>
<p class="gatha1"> ‘‘Yena ñāṇena sambuddho, vasatīha anāsavo;</p>
<p class="gathalast">Taṃ ñāṇaṃ kittayissāmi, suṇātha mama bhāsato.</p>
<p class="hangnum"><a name="para366"></a><a name="para366_kn10"></a><span class="paranum">366</span>.</p>
<p class="gatha1"> ‘‘‘Saṃsārasotaṃ chinditvā, tāresi sabbapāṇinaṃ;</p>
<p class="gathalast">Tava dhammaṃ suṇitvāna, taṇhāsotaṃ taranti te.</p>
<p class="hangnum"><a name="para367"></a><a name="para367_kn10"></a><span class="paranum">367</span>.</p>
<p class="gatha1"> ‘‘‘Tuvaṃ <a name="V1.0400"></a> satthā ca ketu ca, dhajo yūpo ca pāṇinaṃ;</p>
<p class="gathalast">Parāyaṇo patiṭṭhā ca, dīpo ca dvipaduttama <span class="note">[dipaduttama (sī. syā. pī.)]</span>.</p>
<p class="hangnum"><a name="para368"></a><a name="para368_kn10"></a><span class="paranum">368</span>.</p>
<p class="gatha1"> ‘‘‘Yāvatā gaṇino loke, satthavāhā pavuccare;</p>
<p class="gathalast">Tuvaṃ aggosi sabbaññu, tava antogadhāva te.</p>
<p class="hangnum"><a name="para369"></a><a name="para369_kn10"></a><span class="paranum">369</span>.</p>
<p class="gatha1"> ‘‘‘Tava ñāṇena sabbaññu, tāresi janataṃ bahuṃ;</p>
<p class="gathalast">Tava dassanamāgamma, dukkhassantaṃ karissare.</p>
<p class="hangnum"><a name="para370"></a><a name="para370_kn10"></a><span class="paranum">370</span>.</p>
<p class="gatha1"> ‘‘‘Ye kecime gandhajātā, loke vāyanti cakkhuma;</p>
<p class="gathalast">Tava gandhasamo natthi, puññakkhette mahāmune’.</p>
<p class="hangnum"><a name="para371"></a><a name="para371_kn10"></a><span class="paranum">371</span>.</p>
<p class="gatha1"> ‘‘‘Tiracchānayoniṃ nirayaṃ, parimocesi <span class="note">[parimocehi (syā. ka.)]</span> cakkhuma;</p>
<p class="gathalast">Asaṅkhataṃ padaṃ santaṃ, desesi <span class="note">[desehi (syā. ka.)]</span> tvaṃ mahāmune’.</p>
<p class="hangnum"><a name="para372"></a><a name="para372_kn10"></a><span class="paranum">372</span>.</p>
<p class="gatha1"> ‘‘Padumuttaro <a name="T1.0573"></a> lokavidū, āhutīnaṃ paṭiggaho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para373"></a><a name="para373_kn10"></a><span class="paranum">373</span>.</p>
<p class="gatha1"> ‘‘‘Yo <a name="P2.0365"></a> me ñāṇaṃ apūjesi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para374"></a><a name="para374_kn10"></a><span class="paranum">374</span>.</p>
<p class="gatha1"> ‘‘‘Tiṃsakappasahassāni, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati’.</p>
<p class="hangnum"><a name="para375"></a><a name="para375_kn10"></a><span class="paranum">375</span>.</p>
<p class="gatha1"> ‘‘Suladdhalābhaṃ laddhomhi, tosayitvāna subbataṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para376"></a><a name="para376_kn10"></a><span class="paranum">376</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para377"></a><a name="para377_kn10"></a><span class="paranum">377</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para378"></a><a name="para378_kn10"></a><span class="paranum">378</span>.</p>
<p class="gatha1"> ‘‘Paṭisambhidā <a name="M1.0428"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā udeno thero imā gāthāyo abhāsitthāti.</p>
<p class="centered">Udenattherassāpadānaṃ dasamaṃ.</p>
<p class="centered">Metteyyavaggo ekacattālīsamo.</p>
<p class="bodytext">Tassuddānaṃ –</p>
<p class="gatha1">Metteyyo puṇṇako thero, mettagū dhotakopi ca;</p>
<p class="gathalast">Upasivo <a name="T1.0574"></a> ca nando ca, hemako sattamo tahiṃ.</p>
<p class="gatha1">Todeyyo jatukaṇṇī ca, udeno ca mahāyaso;</p>
<p class="gathalast">Tīṇi gāthāsatānettha, asīti tīṇi cuttariṃ.</p>
<a name="kn10_42"></a>
<p class="chapter">42. Bhaddālivaggo</p>
<p class="subhead">1. Bhaddālittheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Sumedho <a name="T2.0001"></a><a name="M1.0429"></a><a name="V1.0401"></a> nāma sambuddho, aggo kāruṇiko muni;</p>
<p class="gathalast">Vivekakāmo lokaggo, himavantamupāgami.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ajjhogāhetvā himavaṃ, sumedho lokanāyako;</p>
<p class="gathalast">Pallaṅkaṃ ābhujitvāna, nisīdi purisuttamo.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Samādhiṃ so samāpanno, sumedho lokanāyako;</p>
<p class="gathalast">Sattarattindivaṃ buddho, nisīdi purisuttamo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Khāribhāraṃ <span class="note">[khārikājaṃ (sī.)]</span> gahetvāna, vanamajjhogahiṃ ahaṃ;</p>
<p class="gathalast">Tatthaddasāsiṃ sambuddhaṃ, oghatiṇṇamanāsavaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Sammajjaniṃ gahetvāna, sammajjitvāna assamaṃ;</p>
<p class="gathalast">Catudaṇḍe ṭhapetvāna, akāsiṃ maṇḍapaṃ tadā.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Sālapupphaṃ <a name="P2.0366"></a> āharitvā, maṇḍapaṃ chādayiṃ ahaṃ;</p>
<p class="gathalast">Pasannacitto sumano, abhivandiṃ tathāgataṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Yaṃ <a name="T2.0002"></a> vadanti sumedhoti, bhūripaññaṃ sumedhasaṃ;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘‘Buddhassa giramaññāya, sabbe devā samāgamuṃ;</p>
<p class="gathalast">Asaṃsayaṃ buddhaseṭṭho, dhammaṃ deseti cakkhumā.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘‘Sumedho nāma sambuddho, āhutīnaṃ paṭiggaho;</p>
<p class="gathalast">Devasaṅghe nisīditvā, imā gāthā abhāsatha.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘‘Yo me sattāhaṃ maṇḍapaṃ, dhārayī sālachāditaṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘‘Devabhūto manusso vā, hemavaṇṇo bhavissati;</p>
<p class="gathalast">Pahūtabhogo hutvāna, kāmabhogī bhavissati.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘‘Saṭṭhi <a name="M1.0430"></a><a name="V1.0402"></a> nāgasahassāni, sabbālaṅkārabhūsitā;</p>
<p class="gathalast">Suvaṇṇakacchā mātaṅgā, hemakappanavāsasā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘‘Ārūḷhā gāmaṇīyehi, tomaraṅkusapāṇibhi;</p>
<p class="gathalast">Sāyaṃ pāto <span class="note">[sāyapāto (pī.)]</span> upaṭṭhānaṃ, āgamissantimaṃ naraṃ;</p>
<p class="gathalast">Tehi nāgehi parivuto, ramissati ayaṃ naro.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘‘Saṭṭhi assasahassāni, sabbālaṅkārabhūsitā;</p>
<p class="gathalast">Ājānīyāva jātiyā, sindhavā sīghavāhino.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘‘Ārūḷhā gāmaṇīyehi, illiyācāpadhāribhi;</p>
<p class="gathalast">Parivāressantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘‘Saṭṭhi rathasahassāni, sabbālaṅkārabhūsitā;</p>
<p class="gathalast">Dīpā <a name="T2.0003"></a> athopi veyagghā, sannaddhā ussitaddhajā.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘‘Ārūḷhā gāmaṇīyehi, cāpahatthehi vammibhi;</p>
<p class="gathalast">Parivāressantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘Saṭṭhi gāmasahassāni, paripuṇṇāni sabbaso;</p>
<p class="gatha2">Pahūtadhanadhaññāni, susamiddhāni sabbaso;</p>
<p class="gathalast">Sadā pātubhavissanti, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘‘Hatthī assā rathā pattī, senā ca caturaṅginī;</p>
<p class="gathalast">Parivāressantimaṃ niccaṃ, buddhapūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘‘Aṭṭhārase kappasate, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘‘Satānaṃ <a name="P2.0367"></a> tīṇikkhattuñca, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Tiṃsakappasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, viharissatināsavo’.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Tiṃsakappasahassamhi<a name="M1.0431"></a>, addasaṃ lokanāyakaṃ;</p>
<p class="gathalast">Etthantaramupādāya, gavesiṃ amataṃ padaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Lābhā <a name="V1.0403"></a> mayhaṃ suladdhaṃ me, yamahaññāsi sāsanaṃ;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Namo <a name="T2.0004"></a> te purisājañña, namo te purisuttama;</p>
<p class="gathalast">Tava ñāṇaṃ pakittetvā, pattomhi acalaṃ padaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbattha sukhito homi, phalaṃ me ñāṇakittane.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā bhaddālitthero imā gāthāyo abhāsitthāti.</p>
<p class="centered">Bhaddālittherassāpadānaṃ paṭhamaṃ.</p>
<p class="subhead">2. Ekachattiyattheraapadānaṃ</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Candabhāgānadītīre, assamo sukato mama;</p>
<p class="gathalast">Susuddhapulinākiṇṇo, pannasālā sumāpitā.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Uttānakūlā nadikā, supatitthā manoramā;</p>
<p class="gathalast">Macchakacchapasampannā <span class="note">[… sañchannā (ka.)]</span>, susumāranisevitā.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Acchā <a name="T2.0005"></a><a name="M1.0432"></a> dīpī ca mayūrā, karavīkā ca sāḷikā;</p>
<p class="gathalast">Kūjanti sabbadā ete, sobhayantā mamassamaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Kokilā mañjubhāṇī ca, haṃsā ca madhurassarā;</p>
<p class="gathalast">Abhikūjanti te tattha, sobhayantā mamassamaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Sīhā byagghā varāhā ca, accha <span class="note">[vaka (sī. pī.), bakā (syā.), vakā (ka.)]</span> kokataracchakā;</p>
<p class="gathalast">Giriduggamhi nādenti, sobhayantā mamassamaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Eṇīmigā <a name="V1.0404"></a><a name="P2.0368"></a> ca sarabhā, bheraṇḍā sūkarā bahū;</p>
<p class="gathalast">Giriduggamhi nādenti, sobhayantā mamassamaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Uddālakā campakā ca, pāṭalī sinduvārakā;</p>
<p class="gathalast">Atimuttā asokā ca, sobhayanti mamassamaṃ <span class="note">[pupphanti mama assame (sī. pī.)]</span>.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Aṅkolā yūthikā ceva, sattalī bimbijālikā;</p>
<p class="gathalast">Kaṇikārā ca pupphanti, sobhayantā mamassamaṃ <span class="note">[kaṇikākaṇikārā ca, pupphanti mama assame (sī. syā. pī.)]</span>.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Nāgā sālā ca saḷalā, puṇḍarīkettha pupphitā;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Ajjunā asanā cettha, mahānāmā ca pupphitā;</p>
<p class="gathalast">Sālā ca kaṅgupupphā ca, sobhayanti mamassamaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Ambā jambū ca tilakā, nimbā ca sālakalyāṇī;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Asokā ca kapiṭṭhā ca, girimālettha <span class="note">[bhaginimālettha (sī. pī.), bhaginimālā ca (syā.)]</span> pupphitā;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Kadambā <a name="T2.0006"></a> kadalī ceva, isimuggā ca ropitā;</p>
<p class="gathalast">Dhuvaṃ phalāni dhārenti, sobhayantā mamassamaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Harītakā āmalakā, ambajambuvibhītakā;</p>
<p class="gathalast">Kolā bhallātakā billā, phalino mama assame.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Avidūre <a name="M1.0433"></a> pokkharaṇī, supatitthā manoramā;</p>
<p class="gathalast">Mandālakehi sañchannā, padumuppalakehi ca.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Gabbhaṃ gaṇhanti padumā, aññe pupphanti kesarī;</p>
<p class="gathalast">Opattakaṇṇikā ceva, pupphanti mama assame.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Pāṭhīnā pāvusā macchā, balajā muñjarohitā;</p>
<p class="gathalast">Acchodakamhi vicaraṃ, sobhayanti mamassamaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Nayitā ambagandhī ca, anukūle ca ketakā;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Madhu bhisamhā savati, khīrasappi muḷālibhi;</p>
<p class="gathalast">Dibbagandhaṃ sampavantā, sobhayanti mamassamaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Pulinā <a name="V1.0405"></a> sobhanā tattha, ākiṇṇā jalasevitā;</p>
<p class="gathalast">Opupphā pupphitā senti, sobhayantā mamassamaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Jaṭābhārena <a name="P2.0369"></a> bharitā, ajinuttaravāsanā;</p>
<p class="gathalast">Vākacīradharā sabbe, sobhayanti mamassamaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Yugamattamapekkhantā, nipakā santavuttino;</p>
<p class="gathalast">Kāmabhoge anapekkhā, vasanti mama assame.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Parūḷhakacchanakhalomā<a name="T2.0007"></a>, paṅkadantā rajassirā;</p>
<p class="gathalast">Rajojalladharā sabbe, vasanti mama assame.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Abhiññāpāramippattā, antalikkhacarā ca te;</p>
<p class="gathalast">Uggacchantā nabhaṃ ete, sobhayanti mamassamaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Tehi sissehi parivuto, vasāmi vipine tadā;</p>
<p class="gathalast">Rattindivaṃ na jānāmi, sadā jhānasamappito.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Bhagavā tamhi samaye, atthadassī mahāmuni;</p>
<p class="gathalast">Tamandhakāraṃ nāsento, uppajji lokanāyako.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Atha aññataro sisso, āgacchi mama santikaṃ;</p>
<p class="gathalast">Mante ajjhetukāmo so, chaḷaṅgaṃ nāma lakkhaṇaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Buddho <a name="M1.0434"></a> loke samuppanno, atthadassī mahāmuni;</p>
<p class="gathalast">Catusaccaṃ pakāsento, deseti amataṃ padaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Tuṭṭhahaṭṭho pamudito, dhammantaragatāsayo;</p>
<p class="gathalast">Assamā abhinikkhamma, idaṃ vacanamabraviṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Buddho loke samuppanno, dvattiṃsavaralakkhaṇo;</p>
<p class="gathalast">Etha sabbe gamissāma, sammāsambuddhasantikaṃ’.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Ovādapaṭikarā te, sadhamme pāramiṃ gatā;</p>
<p class="gathalast">Sādhūti sampaṭicchiṃsu, uttamatthagavesakā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Jaṭābhārabharitā te <span class="note">[jaṭābhārena bharitā (ka.)]</span>, ajinuttaravāsanā;</p>
<p class="gathalast">Uttamatthaṃ gavesantā, nikkhamiṃsu vanā tadā.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Bhagavā <a name="T2.0008"></a> tamhi samaye, atthadassī mahāyaso;</p>
<p class="gathalast">Catusaccaṃ pakāsento, deseti amataṃ padaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Setacchattaṃ <a name="V1.0406"></a> gahetvāna, buddhaseṭṭhassa dhārayiṃ;</p>
<p class="gathalast">Ekāhaṃ dhārayitvāna, buddhaseṭṭhaṃ avandahaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Atthadassī tu bhagavā, lokajeṭṭho narāsabho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘‘Yo me chattaṃ adhāresi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘‘Imassa jāyamānassa, devatte atha mānuse;</p>
<p class="gathalast">Dhāressati sadā chattaṃ, chattadānassidaṃ phalaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘‘Sattasattatikappāni<a name="P2.0370"></a>, devaloke ramissati;</p>
<p class="gathalast">Sahassakkhattuṃ rājā ca, cakkavattī bhavissati.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘‘Sattasattatikkhattuñca, devarajjaṃ karissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘‘Aṭṭhārase kappasate, gotamo sakyapuṅgavo;</p>
<p class="gathalast">Tamandhakāraṃ nāsento, uppajjissati cakkhumā.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘‘Tassa <a name="M1.0435"></a> dhammesu dāyādo, oraso dhammanimmito;</p>
<p class="gathalast">Sabbāsave pariññāya, viharissatināsavo’.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Yato ahaṃ kammamakaṃ, chattaṃ buddhassa dhārayaṃ;</p>
<p class="gathalast">Etthantare na jānāmi, setacchattaṃ adhāritaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Idaṃ <a name="T2.0009"></a> pacchimakaṃ mayhaṃ, carimo vattate bhavo;</p>
<p class="gathalast">Chattadhāraṇamajjāpi, vattate niccakālikaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Aho me sukataṃ kammaṃ, atthadassissa tādino;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā ekachattiyo thero imā gāthāyo abhāsitthāti;</p>
<p class="centered">Ekachattiyattherassāpadānaṃ dutiyaṃ.</p>
<p class="subhead">3. Tiṇasūlakachādaniyattheraapadānaṃ</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Jātiṃ <a name="V1.0407"></a> jarañca maraṇaṃ, paccavekkhiṃ ahaṃ tadā;</p>
<p class="gathalast">Ekako abhinikkhamma, pabbajiṃ anagāriyaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Caramānonupubbena, gaṅgātīraṃ upāgamiṃ;</p>
<p class="gathalast">Tatthaddasāsiṃ pathaviṃ, gaṅgātīre samunnataṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Assamaṃ tattha māpetvā, vasāmi assame ahaṃ;</p>
<p class="gathalast">Sukato caṅkamo mayhaṃ, nānādijagaṇāyuto.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Mamupenti ca vissatthā, kūjanti ca manoharaṃ;</p>
<p class="gathalast">Ramamāno saha tehi, vasāmi assame ahaṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Mama <a name="T2.0010"></a> assamasāmantā, migarājā catukkamo;</p>
<p class="gathalast">Āsayā abhinikkhamma, gajji so asanī viya.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Nadite <a name="M1.0436"></a><a name="P2.0371"></a> migarāje ca, hāso me udapajjatha;</p>
<p class="gathalast">Migarājaṃ gavesanto, addasaṃ lokanāyakaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Disvānāhaṃ devadevaṃ, tissaṃ lokagganāyakaṃ;</p>
<p class="gathalast">Haṭṭho haṭṭhena cittena, pūjayiṃ nāgakesaraṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Uggacchantaṃva sūriyaṃ, sālarājaṃva pupphitaṃ;</p>
<p class="gathalast">Osadhiṃva virocantaṃ, santhaviṃ lokanāyakaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Tava ñāṇena sabbaññu, mocesimaṃ sadevakaṃ;</p>
<p class="gathalast">Tavaṃ ārādhayitvāna, jātiyā parimuccare.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘‘Adassanena sabbaññu, buddhānaṃ sabbadassinaṃ;</p>
<p class="gathalast">Patantivīcinirayaṃ, rāgadosehi ophuṭā <span class="note">[otthaṭā (syā.)]</span>.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘‘Tava dassanamāgamma, sabbaññu lokanāyaka;</p>
<p class="gathalast">Pamuccanti bhavā sabbā, phusanti amataṃ padaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘‘Yadā buddhā cakkhumanto, uppajjanti pabhaṅkarā;</p>
<p class="gathalast">Kilese jhāpayitvāna, ālokaṃ dassayanti te’.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Kittayitvāna sambuddhaṃ, tissaṃ lokagganāyakaṃ;</p>
<p class="gathalast">Haṭṭho haṭṭhena cittena, tiṇasūlaṃ apūjayiṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Mama <a name="T2.0011"></a><a name="V1.0408"></a> saṅkappamaññāya, tisso lokagganāyako;</p>
<p class="gathalast">Sakāsane nisīditvā, imā gāthā abhāsatha.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Yo maṃ pupphehi chādesi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘‘Pañcavīsatikkhattuṃ so, devarajjaṃ karissati;</p>
<p class="gathalast">Pañcasattatikkhattuñca, cakkavattī bhavissati.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Tassa kammanissandena <span class="note">[kammassa nissando (sī. syā. pī.)]</span>, pupphānaṃ pūjanāya ca <span class="note">[so (syā. pī.)]</span>.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘‘Sīsaṃnhāto cayaṃ poso, pupphamākaṅkhate yadi <span class="note">[sāyaṃ pāto cayaṃ poso, pupphehi maṃ achādayi (syā.)]</span>;</p>
<p class="gathalast">Puññakammena saṃyuttaṃ <span class="note">[saṃyutto (sī. syā. pī.)]</span>, purato pātubhavissati.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘‘Yaṃ <a name="M1.0437"></a> yaṃ icchati kāmehi, taṃ taṃ pātubhavissati;</p>
<p class="gathalast">Saṅkappaṃ paripūretvā, nibbāyissatināsavo’.</p>
<p class="bodytext">Aṭṭhārasamaṃ bhāṇavāraṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Kilese jhāpayitvāna, sampajāno patissato;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Caṅkamanto <a name="P2.0372"></a> nipajjanto, nisinno uda vā ṭhito;</p>
<p class="gathalast">Buddhaseṭṭhaṃ saritvāna, viharāmi ahaṃ sadā.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Cīvare piṇḍapāte ca, paccaye sayanāsane;</p>
<p class="gathalast">Tattha me ūnatā natthi, buddhapūjāyidaṃ phalaṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘So dāni patto amataṃ, santaṃ padamanuttaraṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Dvenavute <a name="T2.0012"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā tiṇasūlakachādaniyo <span class="note">[tiṇasūlikachādaniyo (ka.)]</span> thero imā gāthāyo abhāsitthāti.</p>
<p class="centered">Tiṇasūlakachādaniyattherassāpadānaṃ tatiyaṃ.</p>
<p class="subhead">4. Madhumaṃsadāyakattheraapadānaṃ</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Nagare <a name="V1.0409"></a> bandhumatiyā, sūkariko ahosahaṃ;</p>
<p class="gathalast">Ukkoṭaṃ randhayitvāna <span class="note">[ukkoṭakaṃ randhayitvā (sī. syā.)]</span>, madhumaṃsamhi <span class="note">[madhusappimhi (pī.), madhuṃ maṃsamhi (ka.)]</span> okiriṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Sannipātaṃ <a name="M1.0438"></a> ahaṃ gantvā, ekaṃ pattaṃ gahesahaṃ;</p>
<p class="gathalast">Pūrayitvāna taṃ pattaṃ, bhikkhusaṅghassadāsahaṃ.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Yottha therataro bhikkhu, niyyādesi mamaṃ tadā;</p>
<p class="gathalast">Iminā pattapūrena, labhassu vipulaṃ sukhaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Duve sampattiyo bhutvā, sukkamūlena codito;</p>
<p class="gathalast">Pacchime vattamānamhi, kilese jhāpayissati.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Tattha <a name="T2.0013"></a> cittaṃ pasādetvā, tāvatiṃsamagacchahaṃ;</p>
<p class="gathalast">Tattha bhutvā pivitvā ca, labhāmi vipulaṃ sukhaṃ.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Maṇḍape rukkhamūle vā, pubbakammaṃ anussariṃ;</p>
<p class="gathalast">Annapānābhivasso me, abhivassati tāvade.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Idaṃ pacchimakaṃ mayhaṃ, carimo vattate bhavo;</p>
<p class="gathalast">Idhāpi annapānaṃ me, vassate sabbakālikaṃ.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Teneva madhudānena <span class="note">[maṃsadānena (sī. pī.)]</span>, sandhāvitvā bhave ahaṃ;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Ekanavutito <a name="P2.0373"></a> kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, madhudānassidaṃ phalaṃ.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā madhumaṃsadāyako thero imā gāthāyo abhāsitthāti.</p>
<p class="centered">Madhumaṃsadāyakattherassāpadānaṃ catutthaṃ.</p>
<p class="subhead">5. Nāgapallavattheraapadānaṃ</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Nagare <a name="T2.0014"></a><a name="V1.0410"></a> bandhumatiyā, rājuyyāne vasāmahaṃ;</p>
<p class="gathalast">Mama assamasāmantā, nisīdi lokanāyako.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Nāgapallavamādāya<a name="M1.0439"></a>, buddhassa abhiropayiṃ;</p>
<p class="gathalast">Pasannacitto sumano, sugataṃ abhivādayiṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Ekanavutito kappe, yaṃ pallavamapūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā nāgapallavo thero imā gāthāyo abhāsitthāti.</p>
<p class="centered">Nāgapallavattherassāpadānaṃ pañcamaṃ.</p>
<p class="subhead">6. Ekadīpiyattheraapadānaṃ</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Parinibbute sugate, siddhatthe lokanāyake;</p>
<p class="gathalast">Sadevamānusā sabbe, pūjenti dvipaduttamaṃ.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Āropite <a name="T2.0015"></a> ca citake, siddhatthe lokanāyake;</p>
<p class="gathalast">Yathāsakena thāmena, citaṃ pūjenti satthuno.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Avidūre citakassa, dīpaṃ ujjālayiṃ ahaṃ;</p>
<p class="gathalast">Yāva udeti sūriyo, dīpaṃ me tāva ujjali.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Tattha me sukataṃ byamhaṃ, ekadīpīti ñāyati;</p>
<p class="gathalast">Dīpasatasahassāni, byamhe pajjalare mama.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Udayantova <a name="P2.0374"></a> sūriyo, deho me jotate sadā;</p>
<p class="gathalast">Sappabhāhi sarīrassa, āloko hoti me sadā.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Tirokuṭṭaṃ <a name="V1.0411"></a> <span class="note">[tirokuḍḍaṃ (sī. syā. ka.)]</span> tiroselaṃ, samatiggayha <span class="note">[sabbatthapi evameva dissati]</span> pabbataṃ;</p>
<p class="gathalast">Samantā yojanasataṃ, passāmi cakkhunā ahaṃ.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Sattasattatikkhattuñca<a name="M1.0440"></a>, devaloke ramiṃ ahaṃ;</p>
<p class="gathalast">Ekatiṃsatikkhattuñca, devarajjamakārayiṃ.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Aṭṭhavīsatikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Devalokā cavitvāna, nibbattiṃ mātukucchiyaṃ;</p>
<p class="gathalast">Mātukucchigatassāpi, akkhi me na nimīlati.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Jātiyā catuvassohaṃ, pabbajiṃ anagāriyaṃ;</p>
<p class="gathalast">Aḍḍhamāse asampatte, arahattamapāpuṇiṃ.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Dibbacakkhuṃ <a name="T2.0016"></a> visodhesiṃ, bhavā sabbe samūhatā;</p>
<p class="gathalast">Sabbe kilesā sañchinnā, ekadīpassidaṃ phalaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Tirokuṭṭaṃ tiroselaṃ, pabbatañcāpi kevalaṃ;</p>
<p class="gathalast">Samatikkamma <span class="note">[sabbatthapī evameva dissati]</span> passāmi, ekadīpassidaṃ phalaṃ.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Visamā me samā honti, andhakāro na vijjati;</p>
<p class="gathalast">Nāhaṃ passāmi timiraṃ, ekadīpassidaṃ phalaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Catunnavutito kappe, yaṃ dīpamadadiṃ tadā;</p>
<p class="gathalast">Duggatiṃ nābhijānāmi, ekadīpassidaṃ phalaṃ.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ekadīpiyo thero imā gāthāyo abhāsitthāti.</p>
<p class="centered">Ekadīpiyattherassāpadānaṃ chaṭṭhaṃ.</p>
<p class="subhead">7. Ucchaṅgapupphiyattheraapadānaṃ</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Nagare bandhumatiyā, ahosiṃ māliko tadā;</p>
<p class="gathalast">Ucchaṅgaṃ pūrayitvāna, agamaṃ antarāpaṇaṃ.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Bhagavā <a name="T2.0017"></a><a name="M1.0441"></a><a name="V1.0412"></a> tamhi samaye, bhikkhusaṅghapurakkhato;</p>
<p class="gathalast">Mahatā ānubhāvena, niyyāti lokanāyako.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Disvāna <a name="P2.0375"></a> lokapajjotaṃ, vipassiṃ lokatāraṇaṃ;</p>
<p class="gathalast">Pupphaṃ paggayha ucchaṅgā, buddhaseṭṭhaṃ apūjayiṃ.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā ucchaṅgapupphiyo thero imā gāthāyo abhāsitthāti.</p>
<p class="centered">Ucchaṅgapupphiyattherassāpadānaṃ sattamaṃ.</p>
<p class="subhead">8. Yāgudāyakattheraapadānaṃ</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Atithiṃ <span class="note">[atītaṃ (ka.)]</span> me gahetvāna, agacchiṃ gāmakaṃ tadā;</p>
<p class="gathalast">Sampuṇṇanadikaṃ disvā, saṅghārāmaṃ upāgamiṃ.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Āraññakā dhutadharā, jhāyino lūkhacīvarā;</p>
<p class="gathalast">Vivekābhiratā dhīrā, saṅghārāme vasanti te.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Gati <a name="T2.0018"></a> tesaṃ upacchinnā, suvimuttāna tādinaṃ;</p>
<p class="gathalast">Piṇḍāya te na gacchanti, oruddhanaditāya hi <span class="note">[oruddhanadikāyatiṃ (syā.)]</span>.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Pasannacitto sumano, vedajāto katañjalī;</p>
<p class="gathalast">Taṇḍulaṃ me gahetvāna, yāgudānaṃ adāsahaṃ.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Pañcannaṃ yāguṃ datvāna, pasanno sehi pāṇibhi;</p>
<p class="gathalast">Sakakammābhiraddhohaṃ, tāvatiṃsamagacchahaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Maṇimayañca <a name="M1.0442"></a> me byamhaṃ, nibbatti tidase gaṇe;</p>
<p class="gathalast">Nārīgaṇehi sahito, modāmi byamhamuttame.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Tettiṃsakkhattuṃ devindo, devarajjamakārayiṃ;</p>
<p class="gathalast">Tiṃsakkhattuṃ cakkavattī, mahārajjamakārayiṃ.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Padesarajjaṃ <a name="V1.0413"></a> vipulaṃ, gaṇanāto asaṅkhiyaṃ;</p>
<p class="gathalast">Devaloke manusse vā, anubhotvā sayaṃ <span class="note">[yasaṃ (syā.)]</span> ahaṃ.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Pacchime bhave sampatte, pabbajiṃ anagāriyaṃ;</p>
<p class="gathalast">Saha oropite kese, sabbaṃ sampaṭivijjhahaṃ.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Khayato vayato cāpi, sammasanto kaḷevaraṃ;</p>
<p class="gathalast">Pure sikkhāpadādānā, arahattamapāpuṇiṃ.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Sudinnaṃ <a name="P2.0376"></a> me dānavaraṃ, vāṇijjaṃ sampayojitaṃ;</p>
<p class="gathalast">Teneva yāgudānena, pattomhi acalaṃ padaṃ.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Sokaṃ pariddavaṃ byādhiṃ, darathaṃ cittatāpanaṃ;</p>
<p class="gathalast">Nābhijānāmi uppannaṃ, yāgudānassidaṃ phalaṃ.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Yāguṃ <a name="T2.0019"></a> saṅghassa datvāna, puññakkhette anuttare;</p>
<p class="gathalast">Pañcānisaṃse anubhomi, aho yāgusuyiṭṭhatā.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Abyādhitā rūpavatā, khippaṃ dhammanisantitā <span class="note">[nibujjhitā (syā.)]</span>;</p>
<p class="gathalast">Lābhitā annapānassa, āyu pañcamakaṃ mama.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Yo koci vedaṃ janayaṃ, saṅghe yāguṃ dadeyya so;</p>
<p class="gathalast">Imāni pañca ṭhānāni, paṭigaṇheyya paṇḍito.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Karaṇīyaṃ kataṃ sabbaṃ, bhavā ugghāṭitā mayā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘So ahaṃ vicarissāmi, gāmā gāmaṃ purā puraṃ;</p>
<p class="gathalast">Namassamāno sambuddhaṃ, dhammassa ca sudhammataṃ.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Tiṃsakappasahassamhi, yaṃ dānamadadiṃ tadā;</p>
<p class="gathalast">Duggatiṃ nābhijānāmi, yāgudānassidaṃ phalaṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Kilesā <a name="M1.0443"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā yāgudāyako thero imā gāthāyo abhāsitthāti.</p>
<p class="centered">Yāgudāyakattherassāpadānaṃ aṭṭhamaṃ.</p>
<p class="subhead">9. Patthodanadāyakattheraapadānaṃ</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Vanacārī <a name="T2.0020"></a><a name="V1.0414"></a> pure āsiṃ, satataṃ vanakammiko;</p>
<p class="gathalast">Patthodanaṃ gahetvāna, kammantaṃ agamāsahaṃ.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Tatthaddasāsiṃ sambuddhaṃ, sayambhuṃ aparājitaṃ;</p>
<p class="gathalast">Vanā piṇḍāya nikkhantaṃ, disvā cittaṃ pasādayiṃ.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Parakammāyane <span class="note">[vayakammāyane (ka.)]</span> yutto, puññañca me na vijjati;</p>
<p class="gathalast">Ayaṃ patthodano atthi, bhojayissāmahaṃ <span class="note">[bhojayissāmi maṃ (syā.)]</span> muniṃ.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Patthodanaṃ gahetvāna, sayambhussa adāsahaṃ;</p>
<p class="gathalast">Mama nijjhāyamānassa, paribhuñji tadā muni.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Chattiṃsakkhattuṃ <a name="P2.0377"></a> devindo, devarajjamakārayiṃ;</p>
<p class="gathalast">Tettiṃsakkhattuṃ rājā ca, cakkavattī ahosahaṃ.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Sukhito yasavā homi, patthodanassidaṃ phalaṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Bhavābhave saṃsaranto, labhāmi amitaṃ dhanaṃ;</p>
<p class="gathalast">Bhoge me ūnatā natthi, patthodanassidaṃ phalaṃ.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Nadīsotapaṭibhāgā<a name="M1.0444"></a>, bhogā nibbattare mama;</p>
<p class="gathalast">Parimetuṃ na sakkomi, patthodanassidaṃ phalaṃ.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Imaṃ <a name="T2.0021"></a> khāda imaṃ bhuñja, imamhi sayane saya;</p>
<p class="gathalast">Tenāhaṃ sukhito homi, patthodanassidaṃ phalaṃ.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, patthodanassidaṃ phalaṃ.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Kilesā <a name="V1.0415"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā patthodanadāyako thero imā gāthāyo abhāsitthāti.</p>
<p class="centered">Patthodanadāyakattherassāpadānaṃ navamaṃ.</p>
<p class="subhead">10. Mañcadāyakattheraapadānaṃ</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Parinibbute kāruṇike, siddhatthe lokanāyake;</p>
<p class="gathalast">Vitthārike pāvacane, devamānusasakkate.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Caṇḍālo āsahaṃ tattha, āsandipīṭhakārako;</p>
<p class="gathalast">Tena kammena jīvāmi, tena posemi dārake.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Āsandiṃ sukataṃ katvā, pasanno sehi pāṇibhi;</p>
<p class="gathalast">Sayamevupagantvāna, bhikkhusaṅghassadāsahaṃ.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Tena <a name="T2.0022"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Devalokagato santo, modāmi tidase gaṇe;</p>
<p class="gathalast">Sayanāni mahagghāni, nibbattanti yadicchakaṃ.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Paññāsakkhattuṃ devindo, devarajjamakārayiṃ;</p>
<p class="gathalast">Asītikkhattuṃ rājā ca, cakkavattī ahosahaṃ.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Padesarajjaṃ <a name="M1.0445"></a><a name="P2.0378"></a> vipulaṃ, gaṇanāto asaṅkhiyaṃ;</p>
<p class="gathalast">Sukhito yasavā homi, mañcadānassidaṃ phalaṃ.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Devalokā cavitvāna, emi ce mānusaṃ bhavaṃ;</p>
<p class="gathalast">Mahārahā susayanā, sayameva bhavanti me.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Ayaṃ pacchimako mayhaṃ, carimo vattate bhavo;</p>
<p class="gathalast">Ajjāpi sayane kāle <span class="note">[sayanakāle (syā.)]</span>, sayanaṃ upatiṭṭhati.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, mañcadānassidaṃ phalaṃ.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Kilesā <a name="V1.0416"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0023"></a> sudaṃ āyasmā mañcadāyako thero imā gāthāyo</p>
<p class="bodytext">Abhāsitthāti.</p>
<p class="centered">Mañcadāyakattherassāpadānaṃ dasamaṃ.</p>
<p class="centered">Bhaddālivaggo bācattālīsamo.</p>
<p class="bodytext">Tassuddānaṃ –</p>
<p class="gatha1">Bhaddālī ekachatto ca, tiṇasūlo ca maṃsado;</p>
<p class="gathalast">Nāgapallaviko dīpī, ucchaṅgi yāgudāyako.</p>
<p class="gatha1">Patthodanī mañcadado, gāthāyo gaṇitā ciha;</p>
<p class="gathalast">Dvesatāni ca gāthānaṃ, gāthā cekā taduttari.</p>
</body>