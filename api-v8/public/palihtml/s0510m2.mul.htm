<body>
<p class="centered"> Namo tassa bhagavato arahato sammāsambuddhassa</p>
<p class="nikaya">Khuddakanikāye</p>
<a name="kn10"></a>
<p class="book">Therāpadānapāḷi</p>
<p class="title">(Dutiyo bhāgo)</p>
<a name="kn10_43"></a>
<p class="chapter">43. Sakiṃsammajjakavaggo</p>
<p class="subhead">1. Sakiṃsammajjakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Vipassino <a name="T2.0024"></a><a name="M2.0001"></a><a name="V2.0001"></a> bhagavato, pāṭaliṃ bodhimuttamaṃ;</p>
<p class="gathalast">Disvāva taṃ pādapaggaṃ, tattha cittaṃ pasādayiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Sammajjaniṃ gahetvāna, bodhiṃ sammajji tāvade;</p>
<p class="gathalast">Sammajjitvāna taṃ bodhiṃ, avandiṃ pāṭaliṃ ahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Tattha cittaṃ pasādetvā, sire katvāna añjaliṃ;</p>
<p class="gathalast">Namassamāno taṃ bodhiṃ, gañchiṃ paṭikuṭiṃ ahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Tādimaggena <a name="V2.0002"></a> gacchāmi, saranto bodhimuttamaṃ;</p>
<p class="gathalast">Ajagaro maṃ pīḷesi, ghorarūpo mahabbalo.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Āsanne <a name="P2.0379"></a> me kataṃ kammaṃ, phalena tosayī mamaṃ;</p>
<p class="gathalast">Kaḷevaraṃ me gilati, devaloke ramāmahaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Anāvilaṃ mama cittaṃ, visuddhaṃ paṇḍaraṃ sadā;</p>
<p class="gathalast">Sokasallaṃ na jānāmi, cittasantāpanaṃ mama.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Kuṭṭhaṃ gaṇḍo kilāso ca, apamāro vitacchikā;</p>
<p class="gathalast">Daddu kaṇḍu ca me natthi, phalaṃ sammajjanāyidaṃ <span class="note">[sammajjane idaṃ (sī.)]</span>.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Soko <a name="M2.0002"></a> ca paridevo ca, hadaye me na vijjati;</p>
<p class="gathalast">Abhantaṃ ujukaṃ cittaṃ, phalaṃ sammajjanāyidaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Samādhīsu <a name="T2.0025"></a> na majjāmi <span class="note">[samādhīsu na sajjāmi (sī.), samādhiṃ puna pajjāmi (syā)]</span>, visadaṃ hoti mānasaṃ;</p>
<p class="gathalast">Yaṃ yaṃ samādhimicchāmi, so so sampajjate mamaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Rajanīye na rajjāmi, atho dussaniyesu <span class="note">[dosaniyesu (sī. syā. ka.)]</span> ca;</p>
<p class="gathalast">Mohanīye na muyhāmi, phalaṃ sammajjanāyidaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito <span class="note">[ekanavute ito (sī. syā.)]</span> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, phalaṃ sammajjanāyidaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sakiṃsammajjako thero imā gāthāyo</p>
<p class="bodytext">Abhāsitthāti.</p>
<p class="centered">Sakiṃsammajjakattherassāpadānaṃ paṭhamaṃ.</p>
<p class="subhead">2. Ekadussadāyakattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Nagare <a name="V2.0003"></a> haṃsavatiyā, ahosiṃ tiṇahārako;</p>
<p class="gathalast">Tiṇahārena jīvāmi, tena posemi dārake.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Tamandhakāraṃ nāsetvā, uppajji lokanāyako.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Sake <a name="T2.0026"></a> ghare nisīditvā, evaṃ cintesi tāvade;</p>
<p class="gathalast">‘Buddho loke samuppanno, deyyadhammo na vijjati.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘Idaṃ <a name="M2.0003"></a> me sāṭakaṃ ekaṃ, natthi me koci dāyako;</p>
<p class="gathalast">Dukkho nirayasamphasso, ropayissāmi dakkhiṇaṃ’.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Evāhaṃ cintayitvāna, sakaṃ cittaṃ pasādayiṃ;</p>
<p class="gathalast">Ekaṃ dussaṃ gahetvāna, buddhaseṭṭhassadāsahaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ekaṃ <a name="P2.0380"></a> dussaṃ daditvāna, ukkuṭṭhiṃ sampavattayiṃ;</p>
<p class="gathalast">‘Yadi buddho tuvaṃ vīra, tārehi maṃ mahāmuni’.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mama dānaṃ pakittento, akā me anumodanaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Iminā ekadussena, cetanāpaṇidhīhi ca;</p>
<p class="gathalast">Kappasatasahassāni, vinipātaṃ na gacchasi.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘‘Chattiṃsakkhattuṃ devindo, devarajjaṃ karissasi;</p>
<p class="gathalast">Tettiṃsakkhattuṃ rājā ca, cakkavattī <span class="note">[cakkavatti (syā.)]</span> bhavissasi.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘‘Padesarajjaṃ vipulaṃ, gaṇanāto asaṅkhiyaṃ <span class="note">[asaṅkayaṃ (syā. ka.) evamuparipi]</span>;</p>
<p class="gathalast">Devaloke manusse vā, saṃsaranto tuvaṃ bhave.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘‘Rūpavā guṇasampanno, anavakkantadehavā <span class="note">[anuvattanta… (syā)]</span>;</p>
<p class="gathalast">Akkhobhaṃ amitaṃ dussaṃ, labhissasi yadicchakaṃ’.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Idaṃ vatvāna sambuddho, jalajuttamanāmako;</p>
<p class="gathalast">Nabhaṃ abbhuggamī vīro <span class="note">[dhīro (sī. syā.)]</span>, haṃsarājāva ambare.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Yaṃ <a name="T2.0027"></a> yaṃ yonupapajjāmi, devattaṃ atha mānusaṃ;</p>
<p class="gathalast">Bhoge me ūnatā natthi, ekadussassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paduddhāre <a name="V2.0004"></a> paduddhāre, dussaṃ nibbattate mamaṃ;</p>
<p class="gathalast">Heṭṭhā dussamhi tiṭṭhāmi, uparicchadanaṃ mama.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Cakkavāḷaṃ upādāya, sakānanaṃ sapabbataṃ;</p>
<p class="gathalast">Icchamāno cahaṃ ajja, dussehacchādayeyya taṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Teneva ekadussena, saṃsaranto bhavābhave;</p>
<p class="gathalast">Suvaṇṇavaṇṇo hutvāna, saṃsarāmi bhavābhave.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Vipākaṃ <a name="M2.0004"></a> viekadussassa, nājjhagaṃ katthacikkhayaṃ;</p>
<p class="gathalast">Ayaṃ me antimā jāti, vipaccati idhāpi me.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Satasahassito kappe, yaṃ dussamadadiṃ tadā;</p>
<p class="gathalast">Duggatiṃ nābhijānāmi, ekadussassidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā ekadussadāyako thero imā gāthāyo abhāsitthāti;</p>
<p class="centered">Ekadussadāyakattherassāpadānaṃ dutiyaṃ.</p>
<p class="subhead">3. Ekāsanadāyakattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Himavantassāvidūre<a name="T2.0028"></a><a name="P2.0381"></a>, gosito nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Nārado nāma nāmena, kassapo iti maṃ vidū;</p>
<p class="gathalast">Suddhimaggaṃ gavesanto, vasāmi gosite tadā.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Vivekakāmo sambuddho, agañchi anilañjasā.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Vanagge gacchamānassa, disvā raṃsiṃ mahesino;</p>
<p class="gathalast">Kaṭṭhamañcaṃ paññāpetvā, ajinañca apatthariṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Āsanaṃ <a name="V2.0005"></a> paññāpetvāna, sire katvāna añjaliṃ;</p>
<p class="gathalast">Somanassaṃ paveditvā, idaṃ vacanamabraviṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Sallakatto mahāvīra, āturānaṃ tikicchako;</p>
<p class="gathalast">Mamaṃ rogaparetassa <span class="note">[rāga… (syā.)]</span>, tikicchaṃ dehi nāyaka.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Kallatthikā ye passanti, buddhaseṭṭha tuvaṃ mune;</p>
<p class="gathalast">Dhuvatthasiddhiṃ papponti, etesaṃ ajaro <span class="note">[jajjaro (sī. pī. ka.)]</span> bhave.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Na <a name="M2.0005"></a> me deyyadhammo atthi, pavattaphalabhojihaṃ;</p>
<p class="gathalast">Idaṃ me āsanaṃ atthi <span class="note">[na me deyyaṃ tava atthi (sī. syā.)]</span>, nisīda kaṭṭhamañcake’.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Nisīdi tattha bhagavā, asambhītova <span class="note">[acchambhitova (syā. ka.)]</span> kesarī;</p>
<p class="gathalast">Muhuttaṃ vītināmetvā, idaṃ vacanamabravi.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘‘Visaṭṭho <a name="T2.0029"></a> <span class="note">[vissattho (sī. pī), vissaṭṭho (syā. ka.)]</span> hohi mā bhāyi, laddho jotiraso tayā;</p>
<p class="gathalast">Yaṃ tuyhaṃ patthitaṃ sabbaṃ, paripūrissatināgate <span class="note">[paripūrissatāsanaṃ (syā. ka.)]</span>.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘‘Na moghaṃ taṃ kataṃ tuyhaṃ, puññakkhette anuttare;</p>
<p class="gathalast">Sakkā uddharituṃ attā, yassa cittaṃ paṇīhitaṃ <span class="note">[sunīhitaṃ (syā.)]</span>.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘‘Imināsanadānena, cetanāpaṇidhīhi ca;</p>
<p class="gathalast">Kappasatasahassāni, vinipātaṃ na gacchasi.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Paññāsakkhattuṃ devindo, devarajjaṃ karissasi;</p>
<p class="gathalast">Asītikkhattuṃ rājā ca, cakkavattī bhavissasi.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘‘Padesarajjaṃ <a name="P2.0382"></a> vipulaṃ, gaṇanāto asaṅkhiyaṃ;</p>
<p class="gathalast">Sabbattha sukhito hutvā, saṃsāre saṃsarissasi’.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Idaṃ vatvāna sambuddho, jalajuttamanāmako;</p>
<p class="gathalast">Nabhaṃ abbhuggamī vīro, haṃsarājāva ambare.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Hatthiyānaṃ assayānaṃ, sarathaṃ sandamānikaṃ;</p>
<p class="gathalast">Labhāmi sabbamevetaṃ, ekāsanassidaṃ phalaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Kānanaṃ pavisitvāpi, yadā icchāmi āsanaṃ;</p>
<p class="gathalast">Mama saṅkappamaññāya, pallaṅko upatiṭṭhati.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Vārimajjhagato santo, yadā icchāmi āsanaṃ;</p>
<p class="gathalast">Mama saṅkappamaññāya, pallaṅko upatiṭṭhati.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Yaṃ <a name="V2.0006"></a> yaṃ yonupapajjāmi, devattaṃ atha mānusaṃ;</p>
<p class="gathalast">Pallaṅkasatasahassāni, parivārenti maṃ sadā.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Duve <a name="T2.0030"></a><a name="M2.0006"></a> bhave saṃsarāmi, devatte atha mānuse;</p>
<p class="gathalast">Duve kule pajāyāmi, khattiye atha brāhmaṇe.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ekāsanaṃ daditvāna, puññakkhette anuttare;</p>
<p class="gathalast">Dhammapallaṅkamādāya <span class="note">[dhammapallaṅkamaññāya (syā. ka.)]</span>, viharāmi anāsavo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Satasahassito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ekāsanassidaṃ phalaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekāsanadāyako thero imā gāthāyo</p>
<p class="bodytext">Abhāsitthāti.</p>
<p class="centered">Ekāsanadāyakattherassāpadānaṃ tatiyaṃ.</p>
<p class="subhead">4. Sattakadambapupphiyattheraapadānaṃ</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Himavantassāvidūre, kukkuṭo <span class="note">[kadambo (sī. syā. pī.)]</span> nāma pabbato;</p>
<p class="gathalast">Tamhi pabbatapādamhi, satta buddhā vasiṃsu te.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Kadambaṃ pupphitaṃ disvā, paggahetvāna añjaliṃ;</p>
<p class="gathalast">Satta mālā gahetvāna, puññacittena <span class="note">[puṇṇacittena (ka.)]</span> okiriṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Tena <a name="T2.0031"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Catunnavutito <a name="P2.0383"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Kilesā <a name="V2.0007"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Paṭisambhidā <a name="M2.0007"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sattakadambapupphiyo thero imā</p>
<p class="bodytext">Gāthāyo abhāsitthāti.</p>
<p class="centered">Sattakadambapupphiyattherassāpadānaṃ catutthaṃ.</p>
<p class="subhead">5. Koraṇḍapupphiyattheraapadānaṃ</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Vanakammiko pure āsiṃ, pitumātumatenahaṃ <span class="note">[pitupitāmahenahaṃ (sī. syā. pī.)]</span>;</p>
<p class="gathalast">Pasumārena jīvāmi, kusalaṃ me na vijjati.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Mama āsayasāmantā, tisso lokagganāyako;</p>
<p class="gathalast">Padāni tīṇi dassesi, anukampāya cakkhumā.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Akkante ca pade disvā, tissanāmassa satthuno;</p>
<p class="gathalast">Haṭṭho haṭṭhena cittena, pade cittaṃ pasādayiṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Koraṇḍaṃ <a name="T2.0032"></a> pupphitaṃ disvā, pādapaṃ dharaṇīruhaṃ;</p>
<p class="gathalast">Sakosakaṃ gahetvāna, padaseṭṭhamapūjayiṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Koraṇḍavaṇṇakoyeva, suppabhāso bhavāmahaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, padapūjāyidaṃ phalaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā koraṇḍapupphiyo thero imā gāthāyo abhāsitthāti;</p>
<p class="centered">Koraṇḍapupphiyattherassāpadānaṃ pañcamaṃ.</p>
<p class="subhead">6. Ghatamaṇḍadāyakattheraapadānaṃ</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Sucintitaṃ <a name="M2.0008"></a><a name="V2.0008"></a> bhagavantaṃ, lokajeṭṭhaṃ narāsabhaṃ;</p>
<p class="gathalast">Upaviṭṭhaṃ mahāraññaṃ, vātābādhena pīḷitaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Disvā <a name="T2.0033"></a> cittaṃ pasādetvā, ghatamaṇḍamupānayiṃ;</p>
<p class="gathalast">Katattā <a name="P2.0384"></a> ācitattā ca, gaṅgā bhāgīrathī ayaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Mahāsamuddā cattāro, ghataṃ sampajjare mama;</p>
<p class="gathalast">Ayañca pathavī ghorā, appamāṇā asaṅkhiyā.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Mama saṅkappamaññāya, bhavate madhusakkarā;</p>
<p class="gathalast">Cātuddīpā <span class="note">[catuddisā (syā.)]</span> ime rukkhā, pādapā dharaṇīruhā.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Mama saṅkappamaññāya, kapparukkhā bhavanti te;</p>
<p class="gathalast">Paññāsakkhattuṃ devindo, devarajjamakārayiṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Ekapaññāsakkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ghatamaṇḍassidaṃ phalaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ghatamaṇḍadāyako thero imā gāthāyo</p>
<p class="bodytext">Abhāsitthāti.</p>
<p class="centered">Ghatamaṇḍadāyakattherassāpadānaṃ chaṭṭhaṃ.</p>
<p class="subhead">7. Ekadhammassavaniyattheraapadānaṃ</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Padumuttaro <a name="T2.0034"></a> nāma jino, sabbadhammāna pāragū;</p>
<p class="gathalast">Catusaccaṃ pakāsento, santāresi bahuṃ janaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Ahaṃ <a name="M2.0009"></a><a name="V2.0009"></a> tena samayena, jaṭilo uggatāpano;</p>
<p class="gathalast">Dhunanto vākacīrāni, gacchāmi ambare tadā.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Buddhaseṭṭhassa upari, gantuṃ na visahāmahaṃ;</p>
<p class="gathalast">Pakkhīva selamāsajja, gamanaṃ na labhāmahaṃ.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Udake vokkamitvāna, evaṃ gacchāmi ambare;</p>
<p class="gathalast">Na me idaṃ bhūtapubbaṃ, iriyāpathavikopanaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Handa metaṃ gavesissaṃ, appevatthaṃ labheyyahaṃ;</p>
<p class="gathalast">Orohanto antalikkhā, saddamassosi satthuno.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Sarena rajanīyena, savanīyena vaggunā;</p>
<p class="gathalast">Aniccataṃ kathentassa, taññeva uggahiṃ tadā;</p>
<p class="gathalast">Aniccasaññamuggayha<a name="P2.0385"></a>, agamāsiṃ mamassamaṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Yāvatāyuṃ vasitvāna, tattha kālaṅkato ahaṃ;</p>
<p class="gathalast">Carime vattamānamhi, saddhammassavanaṃ sariṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Tiṃsakappasahassāni, devaloke ramiṃ ahaṃ;</p>
<p class="gathalast">Ekapaññāsakkhattuñca<a name="T2.0035"></a>, devarajjamakārayiṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Ekavīsatikkhattuñca <span class="note">[ekatiṃsati… (syā.)]</span>, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Anubhomi sakaṃ puññaṃ, sukhitohaṃ bhavābhave;</p>
<p class="gatha2">Anussarāmi taṃ saññaṃ, saṃsaranto bhavābhave;</p>
<p class="gathalast">Na koṭiṃ paṭivijjhāmi, nibbānaṃ accutaṃ padaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Pitugehe nisīditvā, samaṇo bhāvitindriyo;</p>
<p class="gathalast">Kathaṃsa <span class="note">[kathayaṃ (sī. pī. ka.)]</span> paridīpento, aniccatamudāhari.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘‘Aniccā vata saṅkhārā, uppādavayadhammino;</p>
<p class="gathalast">Uppajjitvā nirujjhanti, tesaṃ vūpasamo sukho’.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Saha <a name="M2.0010"></a> gāthaṃ suṇitvāna, pubbasaññamanussariṃ;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Jātiyā <a name="V2.0010"></a> sattavassena, arahattamapāpuṇiṃ;</p>
<p class="gathalast">Upasampādayī buddho, dhammassavanassidaṃ phalaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Satasahassito kappe, yaṃ dhammamasuṇiṃ tadā;</p>
<p class="gathalast">Duggatiṃ nābhijānāmi, dhammassavanassidaṃ phalaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Paṭisambhidā <a name="T2.0036"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekadhammassavaniyo thero imā</p>
<p class="bodytext">Gāthāyo abhāsitthāti.</p>
<p class="centered">Ekadhammassavaniyattherassāpadānaṃ sattamaṃ.</p>
<p class="subhead">8. Sucintitattheraapadānaṃ</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Nagare haṃsavatiyā, ahosiṃ kassako tadā;</p>
<p class="gathalast">Kasikammena jīvāmi, tena posemi dārake.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Susampannaṃ <a name="P2.0386"></a> tadā khettaṃ, dhaññaṃ me phalinaṃ <span class="note">[phalitaṃ (sī. pī.)]</span> ahu;</p>
<p class="gathalast">Pākakāle ca sampatte, evaṃ cintesahaṃ tadā.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Nacchannaṃ nappatirūpaṃ, jānantassa guṇāguṇaṃ;</p>
<p class="gathalast">Yohaṃ saṅghe adatvāna, aggaṃ bhuñjeyya ce tadā <span class="note">[mattanā (syā.)]</span>.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Ayaṃ buddho asamasamo, dvattiṃsavaralakkhaṇo;</p>
<p class="gathalast">Tato pabhāvito saṅgho, puññakkhetto anuttaro.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Tattha dassāmahaṃ dānaṃ, navasassaṃ pure pure;</p>
<p class="gathalast">Evāhaṃ cintayitvāna, haṭṭho pīṇitamānaso <span class="note">[pītika… (syā.)]</span>.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Khettato <a name="M2.0011"></a> dhaññamāhatvā, sambuddhaṃ upasaṅkamiṃ;</p>
<p class="gatha2">Upasaṅkamma sambuddhaṃ, lokajeṭṭhaṃ narāsabhaṃ;</p>
<p class="gathalast">Vanditvā satthuno pāde, idaṃ vacanamabraviṃ.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘‘Navasassañca sampannaṃ, āyāgosi <span class="note">[idha hosi (syā.)]</span> ca tvaṃ mune;</p>
<p class="gathalast">Anukampamupādāya<a name="T2.0037"></a>, adhivāsehi cakkhuma’.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Padumuttaro <a name="V2.0011"></a> lokavidū, āhutīnaṃ paṭiggaho;</p>
<p class="gathalast">Mama saṅkappamaññāya, idaṃ vacanamabravi.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘‘Cattāro ca paṭipannā, cattāro ca phale ṭhitā;</p>
<p class="gatha2">Esa saṅgho ujubhūto, paññāsīlasamāhito;</p>
<p class="gathalast">Yajantānaṃ manussānaṃ, puññapekkhāna pāṇinaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘‘Karotopadhikaṃ puññaṃ, saṅghe dinnaṃ mahapphalaṃ;</p>
<p class="gathalast">Tasmiṃ saṅgheva <span class="note">[saṃghe ca (syā. pī.)]</span> dātabbaṃ, tava sassaṃ tathetaraṃ.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘‘Saṅghato uddisitvāna, bhikkhū netvāna saṃgharaṃ;</p>
<p class="gathalast">Paṭiyattaṃ ghare santaṃ, bhikkhusaṅghassa dehi tvaṃ’.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Saṅghato uddisitvāna, bhikkhū netvāna saṃgharaṃ;</p>
<p class="gathalast">Yaṃ ghare paṭiyattaṃ me, bhikkhusaṅghassadāsahaṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Tattha me sukataṃ byamhaṃ, sovaṇṇaṃ sappabhassaraṃ;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="centered">Ekūnavīsatimaṃ bhāṇavāraṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Ākiṇṇaṃ bhavanaṃ mayhaṃ, nārīgaṇasamākulaṃ;</p>
<p class="gathalast">Tattha bhutvā pivitvā ca, vasāmi tidase ahaṃ.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Satānaṃ <a name="T2.0038"></a> tīṇikkhattuñca, devarajjamakārayiṃ;</p>
<p class="gatha2">Satānaṃ pañcakkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Bhavābhave <a name="M2.0012"></a><a name="P2.0387"></a> saṃsaranto, labhāmi amitaṃ dhanaṃ;</p>
<p class="gathalast">Bhoge me ūnatā natthi, navasassassidaṃ phalaṃ.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Hatthiyānaṃ assayānaṃ, sivikaṃ sandamānikaṃ;</p>
<p class="gathalast">Labhāmi sabbamevetaṃ <span class="note">[sabbametampi (ka.)]</span>, navasassassidaṃ phalaṃ.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Navavatthaṃ navaphalaṃ, navaggarasabhojanaṃ;</p>
<p class="gathalast">Labhāmi sabbamevetaṃ, navasassassidaṃ phalaṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Koseyyakambaliyāni<a name="V2.0012"></a>, khomakappāsikāni ca;</p>
<p class="gathalast">Labhāmi sabbamevetaṃ, navasassassidaṃ phalaṃ.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Dāsīgaṇaṃ dāsagaṇaṃ, nāriyo ca alaṅkatā;</p>
<p class="gathalast">Labhāmi sabbamevetaṃ, navasassassidaṃ phalaṃ.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Na maṃ sītaṃ vā uṇhaṃ vā, pariḷāho na vijjati;</p>
<p class="gathalast">Atho cetasikaṃ dukkhaṃ, hadaye me na vijjati.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Idaṃ khāda idaṃ bhuñja, imamhi sayane saya;</p>
<p class="gathalast">Labhāmi sabbamevetaṃ, navasassassidaṃ phalaṃ.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Ayaṃ pacchimako dāni, carimo vattate bhavo;</p>
<p class="gathalast">Ajjāpi deyyadhammo me, phalaṃ tosesi sabbadā.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Navasassaṃ <a name="T2.0039"></a> daditvāna, saṅghe gaṇavaruttame;</p>
<p class="gathalast">Aṭṭhānisaṃse anubhomi, kammānucchavike mama.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Vaṇṇavā yasavā homi, mahābhogo anītiko;</p>
<p class="gathalast">Mahāpakkho <span class="note">[mahābhakkho (syā. ka.)]</span> sadā homi, abhejjapariso sadā.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Sabbe maṃ apacāyanti, ye keci pathavissitā;</p>
<p class="gathalast">Deyyadhammā ca ye keci, pure pure labhāmahaṃ.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Bhikkhusaṅghassa vā majjhe, buddhaseṭṭhassa sammukhā;</p>
<p class="gathalast">Sabbepi samatikkamma, denti mameva dāyakā.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Paṭhamaṃ navasassañhi, datvā saṅghe gaṇuttame;</p>
<p class="gathalast">Imānisaṃse anubhomi, navasassassidaṃ phalaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Satasahassito <a name="M2.0013"></a> kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, navasassassidaṃ phalaṃ.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo;</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sucintito thero imā gāthāyo</p>
<p class="bodytext">Abhāsitthāti.</p>
<p class="centered">Sucintitattherassāpadānaṃ aṭṭhamaṃ.</p>
<p class="subhead">9. Sovaṇṇakiṅkaṇiyattheraapadānaṃ</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Saddhāya <a name="T2.0040"></a><a name="V2.0013"></a><a name="P2.0388"></a> abhinikkhamma, pabbajiṃ anagāriyaṃ;</p>
<p class="gathalast">Vākacīradharo āsiṃ, tapokammamapassito.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Atthadassī tu bhagavā, lokajeṭṭho narāsabho;</p>
<p class="gathalast">Uppajji tamhi samaye, tārayanto mahājanaṃ.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Balañca vata me khīṇaṃ, byādhinā paramena taṃ;</p>
<p class="gathalast">Buddhaseṭṭhaṃ saritvāna, puline thūpamuttamaṃ.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Karitvā haṭṭhacittohaṃ, sahatthena <span class="note">[pasādena (ka.)]</span> samokiriṃ;</p>
<p class="gathalast">Soṇṇakiṅkaṇipupphāni, udaggamanaso ahaṃ.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Sammukhā viya sambuddhaṃ, thūpaṃ paricariṃ ahaṃ;</p>
<p class="gathalast">Tena cetopasādena, atthadassissa tādino.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Devalokaṃ gato santo, labhāmi vipulaṃ sukhaṃ;</p>
<p class="gathalast">Suvaṇṇavaṇṇo tatthāsiṃ, buddhapūjāyidaṃ phalaṃ.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Asītikoṭiyo mayhaṃ, nāriyo samalaṅkatā;</p>
<p class="gathalast">Sadā mayhaṃ upaṭṭhanti, buddhapūjāyidaṃ phalaṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Saṭṭhituriyasahassāni <span class="note">[saṭṭhitūriya… (ka.)]</span>, bheriyo paṇavāni ca;</p>
<p class="gathalast">Saṅkhā ca ḍiṇḍimā tattha, vaggū vajjanti <span class="note">[nadanti (sī.), vadanti (pī.)]</span> dundubhī.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Cullāsītisahassāni<a name="M2.0014"></a>, hatthino samalaṅkatā;</p>
<p class="gathalast">Tidhāpabhinnamātaṅgā, kuñjarā saṭṭhihāyanā.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Hemajālābhisañchannā<a name="T2.0041"></a>, upaṭṭhānaṃ karonti me;</p>
<p class="gathalast">Balakāye gaje ceva, ūnatā me na vijjati.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Soṇṇakiṅkaṇipupphānaṃ, vipākaṃ anubhomahaṃ;</p>
<p class="gathalast">Aṭṭhapaññāsakkhattuñca, devarajjamakārayiṃ.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Ekasattatikkhattuñca, cakkavattī ahosahaṃ;</p>
<p class="gathalast">Pathabyā rajjaṃ ekasataṃ, mahiyā kārayiṃ ahaṃ.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘So dāni amataṃ patto, asaṅkhataṃ sududdasaṃ <span class="note">[gambhīraṃ duddasaṃ padaṃ (syā.)]</span>;</p>
<p class="gathalast">Saṃyojanaparikkhīṇo, natthi dāni punabbhavo.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Aṭṭhārase <a name="V2.0014"></a> kappasate, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Kilesā <a name="P2.0389"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sovaṇṇakiṅkaṇiyo thero imā</p>
<p class="bodytext">Gāthāyo abhāsitthāti.</p>
<p class="centered">Sovaṇṇakiṅkaṇiyattherassāpadānaṃ navamaṃ.</p>
<p class="subhead">10. Soṇṇakontarikattheraapadānaṃ</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Manobhāvaniyaṃ <a name="T2.0042"></a> buddhaṃ, attadantaṃ samāhitaṃ;</p>
<p class="gathalast">Iriyamānaṃ brahmapathe, cittavūpasame rataṃ.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Nittiṇṇaoghaṃ sambuddhaṃ, jhāyiṃ jhānarataṃ muniṃ;</p>
<p class="gathalast">Upatitthaṃ samāpannaṃ, indivaradalappabhaṃ.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Alābunodakaṃ gayha, buddhaseṭṭhaṃ upāgamiṃ;</p>
<p class="gathalast">Buddhassa pāde dhovitvā, alābukamadāsahaṃ.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Āṇāpesi <a name="M2.0015"></a> ca sambuddho, padumuttaranāmako;</p>
<p class="gathalast">‘Iminā dakamāhatvā, pādamūle ṭhapehi me’.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Sādhūtihaṃ paṭissutvā, satthugāravatāya ca;</p>
<p class="gathalast">Dakaṃ alābunāhatvā, buddhaseṭṭhaṃ upāgamiṃ.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Anumodi mahāvīro, cittaṃ nibbāpayaṃ mama;</p>
<p class="gathalast">‘Iminālābudānena, saṅkappo te samijjhatu’.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Pannarasesu kappesu, devaloke ramiṃ ahaṃ;</p>
<p class="gathalast">Tiṃsatikkhattuṃ rājā ca, cakkavattī ahosahaṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Divā vā yadi vā rattiṃ, caṅkamantassa tiṭṭhato;</p>
<p class="gathalast">Sovaṇṇaṃ kontaraṃ gayha, tiṭṭhate purato mama.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Buddhassa <a name="V2.0015"></a> datvānalābuṃ, labhāmi soṇṇakontaraṃ;</p>
<p class="gathalast">Appakampi kataṃ kāraṃ, vipulaṃ hoti tādisu.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Satasahassito <a name="T2.0043"></a> kappe, yaṃlābumadadiṃ tadā;</p>
<p class="gathalast">Duggatiṃ nābhijānāmi, alābussa idaṃ phalaṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā soṇṇakontariko thero imā</p>
<p class="bodytext">Gāthāyo abhāsitthāti.</p>
<p class="centered">Soṇṇakontarikattherassāpadānaṃ dasamaṃ.</p>
<p class="centered">Sakiṃsammajjakavaggo tecattālīsamo.</p>
<p class="bodytext">Tassuddānaṃ –</p>
<p class="gatha1">Sakiṃsammajjako <a name="P2.0390"></a> thero, ekadussī ekāsanī;</p>
<p class="gathalast">Kadambakoraṇḍakado, ghatassavanikopi ca.</p>
<p class="gatha1">Sucintiko kiṅkaṇiko, soṇṇakontarikopi ca;</p>
<p class="gathalast">Ekagāthāsatañcettha, ekasattatimeva ca.</p>
<a name="kn10_44"></a>
<p class="chapter">44. Ekavihārivaggo</p>
<p class="subhead">1. Ekavihārikattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Imamhi <a name="T2.0044"></a><a name="M2.0016"></a><a name="V2.0016"></a> bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Nippapañco nirālambo, ākāsasamamānaso;</p>
<p class="gathalast">Suññatābahulo tādī, animittarato vasī.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Asaṅgacitto nikleso <span class="note">[nillepo (syā. ka.)]</span>, asaṃsaṭṭho kule gaṇe;</p>
<p class="gathalast">Mahākāruṇiko vīro, vinayopāyakovido.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Uyyutto parakiccesu, vinayanto sadevake;</p>
<p class="gathalast">Nibbānagamanaṃ maggaṃ, gatiṃ paṅkavisosanaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Amataṃ paramassādaṃ, jarāmaccunivāraṇaṃ;</p>
<p class="gathalast">Mahāparisamajjhe so, nisinno lokatārako.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Karavīkaruto <span class="note">[karavīkarudo (syā. pī. ka.)]</span> nātho, brahmaghoso tathāgato;</p>
<p class="gathalast">Uddharanto mahāduggā, vippanaṭṭhe anāyake.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Desento virajaṃ dhammaṃ, diṭṭho me lokanāyako;</p>
<p class="gathalast">Tassa dhammaṃ suṇitvāna, pabbajiṃ anagāriyaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Pabbajitvā tadāpāhaṃ, cintento jinasāsanaṃ;</p>
<p class="gathalast">Ekakova vane ramme, vasiṃ saṃsaggapīḷito.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sakkāyavūpakāso <a name="T2.0045"></a> me, hetubhūto mamābhavī <span class="note">[mamāgamī (syā. pī.)]</span>;</p>
<p class="gathalast">Manaso vūpakāsassa, saṃsaggabhayadassino.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Kilesā <a name="P2.0391"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā <a name="M2.0017"></a><a name="V2.0017"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekavihāriko thero imā gāthāyo</p>
<p class="bodytext">Abhāsitthāti.</p>
<p class="centered">Ekavihārikattherassāpadānaṃ paṭhamaṃ.</p>
<p class="subhead">2. Ekasaṅkhiyattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Vipassino bhagavato, mahābodhimaho ahu;</p>
<p class="gathalast">Mahājanā samāgamma, pūjenti bodhimuttamaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Na hi taṃ orakaṃ maññe, buddhaseṭṭho bhavissati;</p>
<p class="gathalast">Yassāyaṃ īdisā bodhi, pūjanīyā <span class="note">[īdiso bodhi, pūjanīyo (syā.)]</span> ca satthuno.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Tato saṅkhaṃ gahetvāna, bodhirukkhamupaṭṭhahiṃ;</p>
<p class="gathalast">Dhamanto sabbadivasaṃ, avandiṃ bodhimuttamaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Āsannake kataṃ kammaṃ, devalokaṃ apāpayī;</p>
<p class="gathalast">Kaḷevaraṃ me patitaṃ, devaloke ramāmahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Saṭṭhituriyasahassāni<a name="T2.0046"></a>, tuṭṭhahaṭṭhā pamoditā;</p>
<p class="gathalast">Sadā mayhaṃ upaṭṭhanti, buddhapūjāyidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Ekasattatime kappe, rājā āsiṃ sudassano;</p>
<p class="gathalast">Cāturanto vijitāvī, jambumaṇḍassa issaro.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tato aṅgasatā turiyā <span class="note">[tūrā (sī. ka.)]</span>, parivārenti maṃ sadā;</p>
<p class="gathalast">Anubhomi sakaṃ kammaṃ, upaṭṭhānassidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Mātukucchigatassāpi, vajjare bheriyo sadā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Upaṭṭhitvāna sambuddhaṃ, anubhutvāna sampadā;</p>
<p class="gathalast">Sivaṃ sukhemaṃ amataṃ, pattomhi acalaṃ padaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Ekanavutito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Kilesā <a name="V2.0018"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Svāgataṃ <a name="M2.0018"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekasaṅkhiyo thero imā gāthāyo</p>
<p class="bodytext">Abhāsitthāti.</p>
<p class="centered">Ekasaṅkhiyattherassāpadānaṃ dutiyaṃ.</p>
<p class="subhead">3. Pāṭihīrasaññakattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Padumuttaro <a name="T2.0047"></a><a name="P2.0392"></a> nāma jino, āhutīnaṃ paṭiggaho;</p>
<p class="gathalast">Vasīsatasahassehi, nagaraṃ pāvisī tadā.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Nagaraṃ pavisantassa, upasantassa tādino;</p>
<p class="gathalast">Ratanāni pajjotiṃsu <span class="note">[panādiṃsu (pī.)]</span>, nigghoso āsi tāvade.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Buddhassa ānubhāvena, bherī vajjumaghaṭṭitā;</p>
<p class="gathalast">Sayaṃ vīṇā pavajjanti, buddhassa pavisato puraṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Buddhaseṭṭhaṃ namassāmi <span class="note">[na passāmi (sī.)]</span>, padumuttaramahāmuniṃ;</p>
<p class="gathalast">Pāṭihīrañca passitvā, tattha cittaṃ pasādayiṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Aho buddho aho dhammo, aho no satthusampadā;</p>
<p class="gathalast">Acetanāpi turiyā, sayameva pavajjare.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Satasahassito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0048"></a> sudaṃ āyasmā pāṭihīrasaññako thero imā gāthāyo</p>
<p class="bodytext">Abhāsitthāti.</p>
<p class="centered">Pāṭihīrasaññakattherassāpadānaṃ tatiyaṃ.</p>
<p class="subhead">4. Ñāṇatthavikattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Kaṇikāraṃva <a name="M2.0019"></a><a name="V2.0019"></a> jalitaṃ, dīparukkhaṃva jotitaṃ;</p>
<p class="gathalast">Kañcanaṃva virocantaṃ, addasaṃ dvipaduttamaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Kamaṇḍaluṃ ṭhapetvāna, vākacīrañca kuṇḍikaṃ;</p>
<p class="gathalast">Ekaṃsaṃ ajinaṃ katvā, buddhaseṭṭhaṃ thaviṃ ahaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘‘Tamandhakāraṃ vidhamaṃ, mohajālasamākulaṃ;</p>
<p class="gathalast">Ñāṇālokaṃ dassetvāna, nittiṇṇosi mahāmuni.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Samuddharasimaṃ lokaṃ, sabbāvantamanuttaraṃ;</p>
<p class="gathalast">Ñāṇe te upamā natthi, yāvatājagatogati <span class="note">[yāvatā ca gatogati (pī. ka.)]</span>.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘‘Tena ñāṇena sabbaññū, iti buddho pavuccati;</p>
<p class="gathalast">Vandāmi taṃ mahāvīraṃ, sabbaññutamanāvaraṃ’.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Satasahassito <a name="P2.0393"></a> kappe, buddhaseṭṭhaṃ thaviṃ ahaṃ;</p>
<p class="gathalast">Duggatiṃ nābhijānāmi, ñāṇatthavāyidaṃ phalaṃ;</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo;</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā <a name="T2.0049"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ñāṇatthaviko thero imā gāthāyo</p>
<p class="bodytext">Abhāsitthāti.</p>
<p class="centered">Ñāṇatthavikattherassāpadānaṃ catutthaṃ.</p>
<p class="subhead">5. Ucchukhaṇḍikattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Nagare bandhumatiyā, dvārapālo ahosahaṃ;</p>
<p class="gathalast">Addasaṃ virajaṃ buddhaṃ, sabbadhammāna pāraguṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Ucchukhaṇḍikamādāya, buddhaseṭṭhassadāsahaṃ;</p>
<p class="gathalast">Pasannacitto sumano, vipassissa mahesino.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ekanavutito <a name="M2.0020"></a><a name="V2.0020"></a> kappe, yaṃ ucchumadadiṃ tadā;</p>
<p class="gathalast">Duggatiṃ nābhijānāmi, ucchukhaṇḍassidaṃ phalaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ucchukhaṇḍiko thero imā gāthāyo</p>
<p class="bodytext">Abhāsitthāti.</p>
<p class="centered">Ucchukhaṇḍikattherassāpadānaṃ pañcamaṃ.</p>
<p class="subhead">6. Kaḷambadāyakattheraapadānaṃ</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Romaso <a name="T2.0050"></a> nāma sambuddho, vasate pabbatantare;</p>
<p class="gathalast">Kaḷambaṃ tassa pādāsiṃ, pasanno sehi pāṇibhi.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Catunnavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, kaḷambassa idaṃ phalaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kaḷambadāyako thero imā gāthāyo</p>
<p class="bodytext">Abhāsitthāti.</p>
<p class="centered">Kaḷambadāyakattherassāpadānaṃ chaṭṭhaṃ.</p>
<p class="subhead">7. Ambāṭakadāyakattheraapadānaṃ</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Vipine <a name="P2.0394"></a> buddhaṃ disvāna, sayambhuṃ aparājitaṃ;</p>
<p class="gathalast">Ambāṭakaṃ gahetvāna, sayambhussa adāsahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ekatiṃse <a name="V2.0021"></a> ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Kilesā <a name="T2.0051"></a><a name="M2.0021"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ambāṭakadāyako thero imā gāthāyo</p>
<p class="bodytext">Abhāsitthāti.</p>
<p class="centered">Ambāṭakadāyakattherassāpadānaṃ sattamaṃ.</p>
<p class="subhead">8. Harītakadāyakattheraapadānaṃ</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Harītakaṃ āmalakaṃ, ambajambuvibhītakaṃ;</p>
<p class="gathalast">Kolaṃ bhallātakaṃ billaṃ, sayameva harāmahaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Disvāna pabbhāragataṃ, jhāyiṃ jhānarataṃ muniṃ;</p>
<p class="gathalast">Ābādhena āpīḷentaṃ, adutīyaṃ mahāmuniṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Harītakaṃ gahetvāna, sayambhussa adāsahaṃ;</p>
<p class="gathalast">Khādamattamhi bhesajje, byādhi passambhi <span class="note">[passaddhi (ka.)]</span> tāvade.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Pahīnadaratho buddho, anumodamakāsi me;</p>
<p class="gathalast">‘Bhesajjadāneniminā, byādhivūpasamena ca.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘‘Devabhūto manusso vā, jāto vā aññajātiyā;</p>
<p class="gathalast">Sabbattha sukhito hotu, mā ca te byādhimāgamā’.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Idaṃ <a name="T2.0052"></a> vatvāna sambuddho, sayambhū aparājito;</p>
<p class="gathalast">Nabhaṃ abbhuggamī dhīro, haṃsarājāva ambare.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Yato harītakaṃ dinnaṃ, sayambhussa mahesino;</p>
<p class="gathalast">Imaṃ jātiṃ upādāya, byādhi me nupapajjatha.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Ayaṃ pacchimako mayhaṃ, carimo vattate bhavo;</p>
<p class="gathalast">Tisso vijjā sacchikatā, kataṃ buddhassa sāsanaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Catunnavutito kappe, bhesajjamadadiṃ tadā;</p>
<p class="gathalast">Duggatiṃ nābhijānāmi, bhesajjassa idaṃ phalaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Kilesā <a name="M2.0022"></a><a name="V2.0022"></a><a name="P2.0395"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā harītakadāyako thero imā gāthāyo</p>
<p class="bodytext">Abhāsitthāti.</p>
<p class="centered">Harītakadāyakattherassāpadānaṃ aṭṭhamaṃ.</p>
<p class="subhead">9. Ambapiṇḍiyattheraapadānaṃ</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Hatthirājā tadā āsiṃ, īsādanto uruḷhavā;</p>
<p class="gathalast">Vicaranto brahāraññe, addasaṃ lokanāyakaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Ambapiṇḍaṃ <a name="T2.0053"></a> gahetvāna, adāsiṃ satthuno ahaṃ;</p>
<p class="gathalast">Paṭiggaṇhi mahāvīro, siddhattho lokanāyako.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Mama nijjhāyamānassa, paribhuñji tadā jino;</p>
<p class="gathalast">Tattha cittaṃ pasādetvā, tusitaṃ upapajjahaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Tato ahaṃ cavitvāna, cakkavattī ahosahaṃ;</p>
<p class="gathalast">Eteneva upāyena, anubhutvāna sampadā.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Padhānapahitattohaṃ, upasanto nirūpadhi;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Catunnavutito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ambapiṇḍiyo thero imā gāthāyo</p>
<p class="bodytext">Abhāsitthāti.</p>
<p class="centered">Ambapiṇḍiyattherassāpadānaṃ navamaṃ.</p>
<p class="subhead">10. Ambaphaliyattheraapadānaṃ</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Padumuttarabuddhassa<a name="T2.0054"></a><a name="M2.0023"></a><a name="V2.0023"></a>, lokajeṭṭhassa tādino;</p>
<p class="gathalast">Piṇḍāya vicarantassa, dhārato uttamaṃ yasaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Aggaphalaṃ gahetvāna, vippasannena cetasā;</p>
<p class="gathalast">Dakkhiṇeyyassa vīrassa, adāsiṃ satthuno ahaṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Tena kammena dvipadinda <span class="note">[dipadinda (sī. syā. pī.)]</span>, lokajeṭṭha narāsabha;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Satasahassito <a name="P2.0396"></a> kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, aggadānassidaṃ phalaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā ambaphaliyo thero imā gāthāyo abhāsitthāti;</p>
<p class="centered">Ambaphaliyattherassāpadānaṃ dasamaṃ.</p>
<p class="centered">Ekavihārivaggo catucattālīsamo.</p>
<p class="bodytext">Tassuddānaṃ –</p>
<p class="gatha1">Thero <a name="T2.0055"></a> ekavihārī ca, saṅkhiyo pāṭihīrako;</p>
<p class="gathalast">Thaviko ucchukhaṇḍī ca, kaḷambaambāṭakado.</p>
<p class="gatha1">Harītakambapiṇḍī ca, ambado dasamo yati;</p>
<p class="gathalast">Chaḷasīti ca gāthāyo, gaṇitāyo vibhāvibhi.</p>
<a name="kn10_45"></a>
<p class="chapter">45. Vibhītakavaggo</p>
<p class="subhead">1. Vibhītakamiñjiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Kakusandho <a name="T2.0056"></a><a name="M2.0024"></a><a name="V2.0024"></a> mahāvīro, sabbadhammāna pāragū;</p>
<p class="gathalast">Gaṇamhā vūpakaṭṭho so, agamāsi vanantaraṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Bījamiñjaṃ gahetvāna, latāya āvuṇiṃ ahaṃ;</p>
<p class="gathalast">Bhagavā tamhi samaye, jhāyate pabbatantare.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Disvānahaṃ devadevaṃ, vippasannena cetasā;</p>
<p class="gathalast">Dakkhiṇeyyassa vīrassa, bījamiñjamadāsahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Imasmiṃyeva kappamhi, yaṃ miñjamadadiṃ <span class="note">[phalamadadiṃ (sī. pī.), bījamadadiṃ (syā.)]</span> tadā;</p>
<p class="gathalast">Duggatiṃ nābhijānāmi, bījamiñjassidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vibhītakamiñjiyo <span class="note">[vibhedaka… (syā. ka.)]</span> thero imā</p>
<p class="bodytext">Gāthāyo abhāsitthāti.</p>
<p class="centered">Vibhītakamiñjiyattherassāpadānaṃ paṭhamaṃ.</p>
<p class="subhead">2. Koladāyakattheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ajinena <a name="T2.0057"></a><a name="V2.0025"></a><a name="P2.0397"></a> nivatthohaṃ, vākacīradharo tadā;</p>
<p class="gathalast">Khāriyā pūrayitvāna, kolaṃhāsiṃ mamassamaṃ <span class="note">[khāribhāraṃ haritvāna, kolamāharimassamaṃ (sī. pī.)]</span>.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Tamhi <a name="M2.0025"></a> kāle sikhī buddho, eko adutiyo ahu;</p>
<p class="gathalast">Mamassamaṃ upāgacchi, jānanto sabbakālikaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Sakaṃ cittaṃ pasādetvā, vanditvāna ca subbataṃ;</p>
<p class="gathalast">Ubho hatthehi paggayha, kolaṃ buddhassadāsahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekatiṃse ito kappe, yaṃ phalamadadiṃ tadā;</p>
<p class="gathalast">Duggatiṃ nābhijānāmi, koladānassidaṃ phalaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā koladāyako thero imā gāthāyo</p>
<p class="bodytext">Abhāsitthāti.</p>
<p class="centered">Koladāyakattherassāpadānaṃ dutiyaṃ.</p>
<p class="subhead">3. Billiyattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Candabhāgānadītīre<a name="T2.0058"></a>, assamo sukato mama;</p>
<p class="gathalast">Billarukkhehi <span class="note">[beluvarukkhehi (syā.)]</span> ākiṇṇo, nānādumanisevito.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Sugandhaṃ beluvaṃ disvā, buddhaseṭṭhamanussariṃ;</p>
<p class="gathalast">Khāribhāraṃ pūrayitvā, tuṭṭho saṃviggamānaso.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Kakusandhaṃ upāgamma, billapakkamadāsahaṃ;</p>
<p class="gathalast">Puññakkhettassa vīrassa, vippasannena cetasā.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Imasmiṃyeva kappasmiṃ, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Kilesā <a name="V2.0026"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā <a name="M2.0026"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā billiyo thero imā gāthāyo</p>
<p class="bodytext">Abhāsitthāti.</p>
<p class="centered">Billiyattherassāpadānaṃ tatiyaṃ.</p>
<p class="subhead">4. Bhallātadāyakattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Suvaṇṇavaṇṇaṃ <a name="T2.0059"></a><a name="P2.0398"></a> sambuddhaṃ, dvattiṃsavaralakkhaṇaṃ;</p>
<p class="gathalast">Vipinaggena <span class="note">[pavanaggena (sī. syā. pī.)]</span> gacchantaṃ, sālarājaṃva phullitaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Tiṇattharaṃ paññāpetvā, buddhaseṭṭhaṃ ayācahaṃ;</p>
<p class="gathalast">‘Anukampatu maṃ buddho, bhikkhaṃ icchāmi dātave’.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Anukampako kāruṇiko, atthadassī mahāyaso;</p>
<p class="gathalast">Mama saṅkappamaññāya, orūhi mama assame.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Orohitvāna sambuddho, nisīdi paṇṇasanthare;</p>
<p class="gathalast">Bhallātakaṃ gahetvāna, buddhaseṭṭhassadāsahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Mama nijjhāyamānassa, paribhuñji tadā jino;</p>
<p class="gathalast">Tattha cittaṃ pasādetvā, abhivandiṃ tadā jinaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Aṭṭhārase kappasate, yaṃ phalamadadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0060"></a> sudaṃ āyasmā bhallātadāyako thero imā gāthāyo</p>
<p class="bodytext">Abhāsitthāti.</p>
<p class="centered">Bhallātadāyakattherassāpadānaṃ catutthaṃ.</p>
<p class="subhead">5. Uttalipupphiyattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Nigrodhe <a name="M2.0027"></a><a name="V2.0027"></a> haritobhāse, saṃviruḷhamhi pādape;</p>
<p class="gathalast">Uttalimālaṃ <span class="note">[ummā mālaṃ hi (syā.)]</span> paggayha, bodhiyā abhiropayiṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Imasmiṃyeva kappamhi, yaṃ bodhimabhipūjayiṃ;</p>
<p class="gathalast">Duggatiṃ nābhijānāmi, bodhipūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā uttalipupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Uttalipupphiyattherassāpadānaṃ pañcamaṃ.</p>
<p class="subhead">6. Ambāṭakiyattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Supupphitaṃ <a name="P2.0399"></a> sālavanaṃ, ogayha vessabhū muni;</p>
<p class="gathalast">Nisīdi giriduggesu, abhijātova kesarī.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Pasannacitto <a name="T2.0061"></a> sumano, ambāṭakamapūjayiṃ;</p>
<p class="gathalast">Puññakkhettaṃ anuttaraṃ <span class="note">[mahāvīraṃ (sī. syā.)]</span>, pasanno sehi pāṇibhi.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ekatiṃse ito kappe, yaṃ pupphamabhiropayiṃ;</p>
<p class="gathalast">Duggati nābhijānāmi, buddhapūjāyidaṃ phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ambāṭakiyo thero imā gāthāyo</p>
<p class="bodytext">Abhāsitthāti.</p>
<p class="centered">Ambāṭakiyattherassāpadānaṃ chaṭṭhaṃ.</p>
<p class="subhead">7. Sīhāsanikattheraapadānaṃ</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Padumuttarassa <a name="M2.0028"></a><a name="V2.0028"></a> bhagavato, sabbabhūtahitesino;</p>
<p class="gathalast">Pasannacitto sumano, sīhāsanamadāsahaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Devaloke manusse vā, yattha yattha vasāmahaṃ;</p>
<p class="gathalast">Labhāmi vipulaṃ byamhaṃ, sīhāsanassidaṃ phalaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Soṇṇamayā rūpimayā, lohitaṅgamayā <span class="note">[lohitaṅkamayā (sī. syā. pī.)]</span> bahū;</p>
<p class="gathalast">Maṇimayā ca pallaṅkā, nibbattanti mamaṃ sadā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Bodhiyā <a name="T2.0062"></a> āsanaṃ katvā, jalajuttamanāmino;</p>
<p class="gathalast">Ucce kule pajāyāmi, aho dhammasudhammatā.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Satasahassito kappe, sīhāsanamakāsahaṃ;</p>
<p class="gathalast">Duggatiṃ nābhijānāmi, sīhāsanassidaṃ phalaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sīhāsaniko thero imā gāthāyo</p>
<p class="bodytext">Abhāsitthāti.</p>
<p class="centered">Sīhāsanikattherassāpadānaṃ sattamaṃ.</p>
<p class="subhead">8. Pādapīṭhiyattheraapadānaṃ</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Sumedho <a name="P2.0400"></a> nāma sambuddho, aggo kāruṇiko muni;</p>
<p class="gathalast">Tārayitvā bahū satte, nibbuto so mahāyaso.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Sīhāsanassa sāmantā, sumedhassa mahesino;</p>
<p class="gathalast">Pasannacitto sumano, pādapīṭhamakārayiṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Katvāna kusalaṃ kammaṃ, sukhapākaṃ sukhudrayaṃ;</p>
<p class="gathalast">Puññakammena saṃyutto, tāvatiṃsamagacchahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Tattha <a name="T2.0063"></a><a name="M2.0029"></a><a name="V2.0029"></a> me vasamānassa, puññakammasamaṅgino;</p>
<p class="gathalast">Padāni uddharantassa, soṇṇapīṭhā bhavanti me.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Lābhā tesaṃ suladdhaṃ vo, ye labhanti upassutiṃ;</p>
<p class="gathalast">Nibbute kāraṃ katvāna, labhanti vipulaṃ sukhaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Mayāpi sukataṃ kammaṃ, vāṇijjaṃ suppayojitaṃ;</p>
<p class="gathalast">Pādapīṭhaṃ karitvāna, soṇṇapīṭhaṃ labhāmahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Yaṃ yaṃ disaṃ pakkamāmi, kenaci kiccayenahaṃ <span class="note">[paccayenahaṃ (sī. pī.)]</span>;</p>
<p class="gathalast">Soṇṇapīṭhe akkamāmi <span class="note">[soṇṇapīṭhena kamāmi (ka.)]</span>, puññakammassidaṃ phalaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Tiṃsakappasahassamhi, yaṃ kammamakariṃ tadā;</p>
<p class="gathalast">Duggatiṃ nābhijānāmi, pādapīṭhassidaṃ phalaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pādapīṭhiyo thero imā gāthāyo</p>
<p class="bodytext">Abhāsitthāti.</p>
<p class="centered">Pādapīṭhiyattherassāpadānaṃ aṭṭhamaṃ.</p>
<p class="subhead">9. Vedikārakattheraapadānaṃ</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Padumuttarassa <a name="T2.0064"></a> bhagavato, bodhiyā pādaputtame;</p>
<p class="gathalast">Vedikaṃ sukataṃ katvā, sakaṃ cittaṃ pasādayiṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Atoḷārāni <span class="note">[athoḷārāni (sī. pī.), aggoḷārāni (syā.)]</span> bhaṇḍāni, katāni akatāni ca;</p>
<p class="gathalast">Antalikkhā pavassanti, vedikāya idaṃ phalaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Ubhato byūḷhasaṅgāme, pakkhandanto bhayānake;</p>
<p class="gathalast">Bhayabheravaṃ na passāmi, vedikāya idaṃ phalaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Mama <a name="M2.0030"></a><a name="P2.0401"></a> saṅkappamaññāya, byamhaṃ nibbattate subhaṃ;</p>
<p class="gathalast">Sayanāni mahagghāni, vedikāya idaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Satasahassito <a name="V2.0030"></a> kappe, yaṃ vedikamakārayiṃ;</p>
<p class="gathalast">Duggatiṃ nābhijānāmi, vedikāya idaṃ phalaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vedikārako thero imā gāthāyo</p>
<p class="bodytext">Abhāsitthāti.</p>
<p class="centered">Vedikārakattherassāpadānaṃ navamaṃ.</p>
<p class="subhead">10. Bodhigharadāyakattheraapadānaṃ</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Siddhatthassa <a name="T2.0065"></a> bhagavato, dvipadindassa tādino;</p>
<p class="gathalast">Pasannacitto sumano, bodhigharamakārayiṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Tusitaṃ upapannomhi, vasāmi ratane ghare;</p>
<p class="gathalast">Na me sītaṃ vā uṇhaṃ vā, vāto gatte na samphuse.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Pañcasaṭṭhimhito kappe, cakkavattī ahosahaṃ;</p>
<p class="gathalast">Kāsikaṃ nāma nagaraṃ, vissakammena <span class="note">[visukammena (syā. ka.)]</span> māpitaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Dasayojanaāyāmaṃ, aṭṭhayojanavitthataṃ;</p>
<p class="gathalast">Na tamhi nagare atthi, kaṭṭhaṃ vallī ca mattikā.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Tiriyaṃ yojanaṃ āsi, addhayojanavitthataṃ;</p>
<p class="gathalast">Maṅgalo nāma pāsādo, vissakammena māpito.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Cullāsītisahassāni, thambhā soṇṇamayā ahuṃ;</p>
<p class="gathalast">Maṇimayā ca niyyūhā, chadanaṃ rūpiyaṃ ahu.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Sabbasoṇṇamayaṃ <a name="M2.0031"></a> gharaṃ, vissakammena māpitaṃ;</p>
<p class="gathalast">Ajjhāvutthaṃ mayā etaṃ, gharadānassidaṃ phalaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Te sabbe anubhotvāna, devamānusake bhave;</p>
<p class="gathalast">Ajjhapattomhi nibbānaṃ, santipadamanuttaraṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Tiṃsakappasahassamhi, bodhigharamakārayiṃ;</p>
<p class="gathalast">Duggatiṃ <a name="T2.0066"></a> nābhijānāmi, gharadānassidaṃ phalaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Kilesā <a name="V2.0031"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Paṭisambhidā <a name="P2.0402"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā bodhigharadāyako thero imā gāthāyo</p>
<p class="bodytext">Abhāsitthāti.</p>
<p class="centered">Bodhigharadāyakattherassāpadānaṃ dasamaṃ.</p>
<p class="centered">Vibhītakavaggo pañcacattālīsamo.</p>
<p class="bodytext">Tassuddānaṃ –</p>
<p class="gatha1">Vibhītakī kolaphalī, billabhallātakappado;</p>
<p class="gathalast">Uttalambaṭakī ceva, āsanī pādapīṭhako.</p>
<p class="gatha1">Vediko bodhighariko, gāthāyo gaṇitāpi ca;</p>
<p class="gathalast">Ekūnāsītikā sabbā, asmiṃ vagge pakittitā.</p>
<a name="kn10_46"></a>
<p class="chapter">46. Jagatidāyakavaggo</p>
<p class="subhead">1. Jagatidāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Dhammadassissa <a name="T2.0067"></a><a name="M2.0032"></a><a name="V2.0032"></a> munino, bodhiyā pādaputtame;</p>
<p class="gathalast">Pasannacitto sumano, jagatiṃ kārayiṃ ahaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Darito pabbatato vā, rukkhato patito ahaṃ;</p>
<p class="gathalast">Cuto patiṭṭhaṃ vindāmi, jagatiyā idaṃ phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Na me corā vihesanti, nātimaññanti khattiyā <span class="note">[pasahanti, nātimaññati khattiyo (sī. pī.)]</span>;</p>
<p class="gathalast">Sabbāmittetikkamāmi, jagatiyā idaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Sabbattha pūjito homi, jagatiyā idaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Aṭṭhārase kappasate, jagatiṃ kārayiṃ ahaṃ;</p>
<p class="gathalast">Duggatiṃ nābhijānāmi, jagatidānassidaṃ phalaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ <a name="T2.0068"></a> sudaṃ āyasmā jagatidāyako thero imā gāthāyo</p>
<p class="bodytext">Abhāsitthāti.</p>
<p class="centered">Jagatidāyakattherassāpadānaṃ paṭhamaṃ.</p>
<p class="subhead">2. Morahatthiyattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Morahatthaṃ <a name="V2.0033"></a><a name="P2.0403"></a> gahetvāna, upesiṃ lokanāyakaṃ;</p>
<p class="gathalast">Pasannacitto sumano, morahatthamadāsahaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Iminā <a name="M2.0033"></a> morahatthena, cetanāpaṇidhīhi ca;</p>
<p class="gathalast">Nibbāyiṃsu tayo aggī, labhāmi vipulaṃ sukhaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Aho buddho aho dhammo, aho no satthusampadā;</p>
<p class="gathalast">Datvānahaṃ morahatthaṃ, labhāmi vipulaṃ sukhaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Tiyaggī <span class="note">[tidhaggī (syā. ka.), tivaggī (pī.)]</span> nibbutā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Ekatiṃse ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, morahatthassidaṃ phalaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0069"></a> sudaṃ āyasmā morahatthiyo thero imā gāthāyo</p>
<p class="bodytext">Abhāsitthāti.</p>
<p class="centered">Morahatthiyattherassāpadānaṃ dutiyaṃ.</p>
<p class="subhead">3. Sīhāsanabījiyattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Tissassāhaṃ bhagavato, bodhirukkhamavandiyaṃ;</p>
<p class="gathalast">Paggayha bījaniṃ tattha, sīhāsanamabījahaṃ <span class="note">[mabījayiṃ (sī.), mavijjahaṃ (syā.)]</span>.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Dvenavute ito kappe, sīhāsanamabījahaṃ;</p>
<p class="gathalast">Duggatiṃ nābhijānāmi, bījanāya idaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Kilesā <a name="V2.0034"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sīhāsanabījiyo thero imā</p>
<p class="bodytext">Gāthāyo abhāsitthāti.</p>
<p class="centered">Sīhāsanabījiyattherassāpadānaṃ tatiyaṃ.</p>
<p class="subhead">4. Tiṇukkadhāriyattheraapadānaṃ</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Padumuttarabuddhassa<a name="M2.0034"></a><a name="P2.0404"></a>, bodhiyā pādaputtame;</p>
<p class="gathalast">Pasannacitto sumano, tayo ukke adhārayiṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Satasahassito <a name="T2.0070"></a> kappe, sohaṃ ukkamadhārayiṃ;</p>
<p class="gathalast">Duggatiṃ nābhijānāmi, ukkadānassidaṃ phalaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā tiṇukkadhāriyo thero imā gāthāyo</p>
<p class="bodytext">Abhāsitthāti.</p>
<p class="centered">Tiṇukkadhāriyattherassāpadānaṃ catutthaṃ.</p>
<p class="subhead">5. Akkamanadāyakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Kakusandhassa munino, brāhmaṇassa vusīmato;</p>
<p class="gathalast">Divāvihāraṃ vajato, akkamanamadāsahaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Imasmiṃyeva kappamhi, yaṃ dānamadadiṃ tadā;</p>
<p class="gathalast">Duggatiṃ nābhijānāmi, akkamanassidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Kilesā <a name="V2.0035"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭisambhidā <a name="T2.0071"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā akkamanadāyako thero imā gāthāyo</p>
<p class="bodytext">Abhāsitthāti.</p>
<p class="centered">Akkamanadāyakattherassāpadānaṃ pañcamaṃ.</p>
<p class="subhead">6. Vanakoraṇḍiyattheraapadānaṃ</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Siddhatthassa bhagavato, lokajeṭṭhassa tādino;</p>
<p class="gathalast">Vanakoraṇḍamādāya, buddhassa abhiropayiṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Catunnavutito <a name="M2.0035"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vanakoraṇḍiyo thero imā gāthāyo</p>
<p class="bodytext">Abhāsitthāti.</p>
<p class="centered">Vanakoraṇḍiyattherassāpadānaṃ chaṭṭhaṃ.</p>
<p class="centered">Vīsatimaṃ bhāṇavāraṃ.</p>
<p class="subhead">7. Ekachattiyattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Aṅgārajātā <a name="T2.0072"></a><a name="P2.0405"></a> pathavī, kukkuḷānugatā mahī;</p>
<p class="gathalast">Padumuttaro bhagavā, abbhokāsamhi caṅkami.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṇḍaraṃ chattamādāya, addhānaṃ paṭipajjahaṃ;</p>
<p class="gathalast">Tattha disvāna sambuddhaṃ, vitti me upapajjatha.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Marīciyotthaṭā <a name="V2.0036"></a> <span class="note">[maricimophunā (syā.), marīcivophuṭā (pī.)]</span> bhūmi, aṅgārāva mahī ayaṃ;</p>
<p class="gathalast">Upahanti <span class="note">[upavāyanti (sī. pī.)]</span> mahāvātā, sarīrassāsukhepanā <span class="note">[sarīrakāyukhepanā (syā.)]</span>.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Sītaṃ uṇhaṃ vihanantaṃ <span class="note">[vihanati (syā. ka.)]</span>, vātātapanivāraṇaṃ;</p>
<p class="gathalast">Paṭiggaṇha imaṃ chattaṃ, phassayissāmi <span class="note">[passayissāmi (ka.)]</span> nibbutiṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Anukampako kāruṇiko, padumuttaro mahāyaso;</p>
<p class="gathalast">Mama saṅkappamaññāya, paṭiggaṇhi tadā jino.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Tiṃsakappāni devindo, devarajjamakārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Anubhomi sakaṃ kammaṃ, pubbe sukatamattano.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Ayaṃ <a name="M2.0036"></a> me pacchimā jāti, carimo vattate bhavo;</p>
<p class="gathalast">Ajjāpi setacchattaṃ me, sabbakālaṃ dharīyati.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Satasahassito kappe, yaṃ chattamadadiṃ tadā;</p>
<p class="gathalast">Duggatiṃ nābhijānāmi, chattadānassidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Kilesā <a name="T2.0073"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekachattiyo thero imā gāthāyo</p>
<p class="bodytext">Abhāsitthāti.</p>
<p class="centered">Ekachattiyattherassāpadānaṃ sattamaṃ.</p>
<p class="subhead">8. Jātipupphiyattheraapadānaṃ</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Parinibbute bhagavati, padumuttare mahāyase;</p>
<p class="gathalast">Pupphavaṭaṃsake katvā <span class="note">[pupphacaṅkoṭake gahetvā (syā.)]</span>, sarīramabhiropayiṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tattha cittaṃ pasādetvā, nimmānaṃ agamāsahaṃ;</p>
<p class="gathalast">Devalokagato santo, puññakammaṃ sarāmahaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Ambarā <a name="V2.0037"></a><a name="P2.0406"></a> pupphavasso me, sabbakālaṃ pavassati;</p>
<p class="gathalast">Saṃsarāmi manusse ce <span class="note">[ve (syā.)]</span>, rājā homi mahāyaso.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Tahiṃ kusumavasso me, abhivassati sabbadā;</p>
<p class="gathalast">Tasseva <span class="note">[kāyesu (syā.), kāyeva (pī.)]</span> pupphapūjāya, vāhasā sabbadassino.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ayaṃ pacchimako mayhaṃ, carimo vattate bhavo;</p>
<p class="gathalast">Ajjāpi pupphavasso me, abhivassati sabbadā.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Satasahassito <a name="T2.0074"></a> kappe, yaṃ pupphamabhiropayiṃ;</p>
<p class="gathalast">Duggatiṃ nābhijānāmi, dehapūjāyidaṃ phalaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Svāgataṃ <a name="M2.0037"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā jātipupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Jātipupphiyattherassāpadānaṃ aṭṭhamaṃ.</p>
<p class="subhead">9. Paṭṭipupphiyattheraapadānaṃ</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Nīharante sarīramhi, vajjamānāsu bherisu;</p>
<p class="gathalast">Pasannacitto sumano, paṭṭipupphamapūjayiṃ <span class="note">[satti… (syā. pī.)]</span>.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Satasahassito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, dehapūjāyidaṃ phalaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Paṭisambhidā <a name="T2.0075"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā paṭṭipupphiyo <span class="note">[sattipaṇṇiyo (syā. pī.)]</span> thero imā gāthāyo</p>
<p class="bodytext">Abhāsitthāti.</p>
<p class="centered">Paṭṭipupphiyattherassāpadānaṃ navamaṃ.</p>
<p class="subhead">10. Gandhapūjakattheraapadānaṃ</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Citāsu <a name="V2.0038"></a> kurumānāsu <span class="note">[cittesu kayiramānesu (sī.)]</span>, nānāgandhe samāhaṭe;</p>
<p class="gathalast">Pasannacitto sumano, gandhamuṭṭhimapūjayiṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Satasahassito kappe, citakaṃ yamapūjayiṃ;</p>
<p class="gathalast">Duggatiṃ nābhijānāmi, citapūjāyidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Paṭisambhidā <a name="M2.0038"></a><a name="P2.0407"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā gandhapūjako thero imā gāthāyo</p>
<p class="bodytext">Abhāsitthāti.</p>
<p class="centered">Gandhapūjakattherassāpadānaṃ dasamaṃ.</p>
<p class="centered">Jagatidāyakavaggo chacattālīsamo.</p>
<p class="bodytext">Tassuddānaṃ –</p>
<p class="gatha1">Jagatī <a name="T2.0076"></a> morahatthī ca, āsanī ukkadhārako;</p>
<p class="gathalast">Akkami vanakoraṇḍi, chattado jātipūjako.</p>
<p class="gatha1">Paṭṭipupphī ca yo thero, dasamo gandhapūjako;</p>
<p class="gathalast">Sattasaṭṭhi ca gāthāyo, gaṇitāyo vibhāvibhi.</p>
<a name="kn10_47"></a>
<p class="chapter">47. Sālakusumiyavaggo</p>
<p class="subhead">1. Sālakusumiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Parinibbute <a name="T2.0077"></a><a name="M2.0039"></a><a name="V2.0039"></a> bhagavati, jalajuttamanāmake;</p>
<p class="gathalast">Āropitamhi citake, sālapupphamapūjayiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Satasahassito kappe, yaṃ pupphamabhiropayiṃ <span class="note">[pupphamabhipujayiṃ (syā.)]</span>;</p>
<p class="gathalast">Duggatiṃ nābhijānāmi, citapūjāyidaṃ <span class="note">[buddhapūjāyidaṃ (syā.)]</span> phalaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sālakusumiyo thero imā gāthāyo</p>
<p class="bodytext">Abhāsitthāti.</p>
<p class="centered">Sālakusumiyattherassāpadānaṃ paṭhamaṃ.</p>
<p class="subhead">2. Citakapūjakattheraapadānaṃ</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Jhāyamānassa bhagavato, sikhino lokabandhuno;</p>
<p class="gathalast">Aṭṭha campakapupphāni, citakaṃ abhiropayiṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Ekatiṃse ito kappe, yaṃ pupphamabhiropayiṃ;</p>
<p class="gathalast">Duggatiṃ <a name="T2.0078"></a> nābhijānāmi, citapūjāyidaṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="M2.0040"></a><a name="V2.0040"></a> sudaṃ āyasmā citakapūjako thero imā gāthāyo</p>
<p class="bodytext">Abhāsitthāti.</p>
<p class="centered">Citakapūjakattherassāpadānaṃ dutiyaṃ.</p>
<p class="subhead">3. Citakanibbāpakattheraapadānaṃ</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Dayhamāne <a name="P2.0408"></a> sarīramhi, vessabhussa mahesino;</p>
<p class="gathalast">Gandhodakaṃ gahetvāna, citaṃ nibbāpayiṃ ahaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Ekatiṃse ito kappe, citaṃ nibbāpayiṃ ahaṃ;</p>
<p class="gathalast">Duggatiṃ nābhijānāmi, gandhodakassidaṃ phalaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Paṭisambhidā <a name="T2.0079"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā citakanibbāpako thero imā</p>
<p class="bodytext">Gāthāyo abhāsitthāti.</p>
<p class="centered">Citakanibbāpakattherassāpadānaṃ tatiyaṃ.</p>
<p class="subhead">4. Setudāyakattheraapadānaṃ</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Vipassino bhagavato, caṅkamantassa sammukhā;</p>
<p class="gathalast">Pasannacitto sumano, setuṃ kārāpayiṃ ahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Ekanavutito kappe, yaṃ setuṃ kārayiṃ ahaṃ;</p>
<p class="gathalast">Duggatiṃ nābhijānāmi, setudānassidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="V2.0041"></a> sudaṃ āyasmā setudāyako thero imā gāthāyo</p>
<p class="bodytext">Abhāsitthāti.</p>
<p class="centered">Setudāyakattherassāpadānaṃ catutthaṃ.</p>
<p class="subhead">5. Sumanatālavaṇṭiyattheraapadānaṃ</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Siddhatthassa <a name="T2.0080"></a><a name="M2.0041"></a> bhagavato, tālavaṇṭamadāsahaṃ;</p>
<p class="gathalast">Sumanehi paṭicchannaṃ, dhārayāmi mahāyasaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Catunnavutito kappe, tālavaṇṭamadāsahaṃ;</p>
<p class="gathalast">Duggatiṃ nābhijānāmi, tālavaṇṭassidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sumanatālavaṇṭiyo thero imā</p>
<p class="bodytext">Gāthāyo abhāsitthāti.</p>
<p class="centered">Sumanatālavaṇṭiyattherassāpadānaṃ pañcamaṃ.</p>
<p class="subhead">6. Avaṭaphaliyattheraapadānaṃ</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sataraṃsī <a name="P2.0409"></a> nāma bhagavā, sayambhū aparājito;</p>
<p class="gathalast">Vivekakāmo sambuddho, gocarāyābhinikkhami.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Phalahattho ahaṃ disvā, upagacchiṃ narāsabhaṃ;</p>
<p class="gathalast">Pasannacitto sumano, adāsiṃ avaṭaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Catunnavutito <a name="T2.0081"></a> kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Kilesā <a name="V2.0042"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā avaṭaphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Avaṭaphaliyattherassāpadānaṃ chaṭṭhaṃ.</p>
<p class="subhead">7. Labujaphaladāyakattheraapadānaṃ</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Nagare <a name="M2.0042"></a> bandhumatiyā, ārāmiko ahaṃ tadā;</p>
<p class="gathalast">Addasaṃ virajaṃ buddhaṃ, gacchantaṃ anilañjase.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Labujaṃ phalamādāya, buddhaseṭṭhassadāsahaṃ;</p>
<p class="gathalast">Ākāseva ṭhito santo, paṭiggaṇhi mahāyaso.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Vittisañjanano mayhaṃ, diṭṭhadhammasukhāvaho;</p>
<p class="gathalast">Phalaṃ buddhassa datvāna, vippasannena cetasā.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Adhigañchiṃ tadā pītiṃ, vipulaṃ sukhamuttamaṃ;</p>
<p class="gathalast">Uppajjateva <span class="note">[uppajjate me (syā.)]</span> ratanaṃ, nibbattassa tahiṃ tahiṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Ekanavutito <a name="T2.0082"></a> kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā labujaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Labujaphaladāyakattherassāpadānaṃ sattamaṃ.</p>
<p class="subhead">8. Pilakkhaphaladāyakattheraapadānaṃ</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Vanantare <a name="V2.0043"></a><a name="P2.0410"></a> buddhaṃ disvā <span class="note">[vanante buddhaṃ disvāna (sī. pī.)]</span>, atthadassiṃ mahāyasaṃ;</p>
<p class="gathalast">Pasannacitto sumano, pilakkhassa <span class="note">[pilakkhussa (pī.)]</span> phalaṃ adā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Aṭṭhārase kappasate, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Paṭisambhidā <a name="T2.0083"></a><a name="M2.0043"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pilakkhaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Pilakkhaphaladāyakattherassāpadānaṃ aṭṭhamaṃ.</p>
<p class="subhead">9. Sayaṃpaṭibhāniyattheraapadānaṃ</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Kakudhaṃ vilasantaṃva, devadevaṃ narāsabhaṃ;</p>
<p class="gathalast">Rathiyaṃ paṭipajjantaṃ, ko disvā na pasīdati.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Tamandhakāraṃ nāsetvā, santāretvā bahuṃ janaṃ;</p>
<p class="gathalast">Ñāṇālokena jotantaṃ, ko disvā na pasīdati.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Vasīsatasahassehi, nīyantaṃ lokanāyakaṃ;</p>
<p class="gathalast">Uddharantaṃ bahū satte, ko disvā na pasīdati.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Āhanantaṃ <span class="note">[āhanitvā (syā. ka.)]</span> dhammabheriṃ, maddantaṃ titthiye gaṇe;</p>
<p class="gathalast">Sīhanādaṃ vinadantaṃ, ko disvā na pasīdati.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Yāvatā brahmalokato, āgantvāna sabrahmakā;</p>
<p class="gathalast">Pucchanti nipuṇe pañhe, ko disvā na pasīdati.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Yassañjaliṃ karitvāna, āyācanti sadevakā;</p>
<p class="gathalast">Tena puññaṃ anubhonti, ko disvā na pasīdati.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Sabbe <a name="V2.0044"></a> janā samāgantvā, sampavārenti cakkhumaṃ;</p>
<p class="gathalast">Na vikampati ajjhiṭṭho, ko disvā na pasīdati.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Nagaraṃ <a name="T2.0084"></a> pavisato yassa, ravanti bheriyo bahū;</p>
<p class="gathalast">Vinadanti gajā mattā, ko disvā na pasīdati.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Vīthiyā <span class="note">[rathiyā (sī.)]</span> gacchato yassa, sabbābhā jotate sadā;</p>
<p class="gathalast">Abbhunnatā samā honti, ko disvā na pasīdati.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Byāharantassa <a name="P2.0411"></a> buddhassa, cakkavāḷampi suyyati;</p>
<p class="gathalast">Sabbe satte viññāpeti, ko disvā na pasīdati.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Satasahassito <a name="M2.0044"></a> kappe, yaṃ buddhamabhikittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sayaṃpaṭibhāniyo thero imā gāthāyo</p>
<p class="bodytext">Abhāsitthāti.</p>
<p class="centered">Sayaṃpaṭibhāniyattherassāpadānaṃ navamaṃ.</p>
<p class="subhead">10. Nimittabyākaraṇiyattheraapadānaṃ</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Ajjhogāhetvā himavaṃ, mante vāce mahaṃ tadā;</p>
<p class="gathalast">Catupaññāsasahassāni, sissā mayhaṃ upaṭṭhahuṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Adhitā <a name="T2.0085"></a> vedagū sabbe, chaḷaṅge pāramiṃ gatā;</p>
<p class="gathalast">Sakavijjāhupatthaddhā, himavante vasanti te.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Cavitvā tusitā kāyā, devaputto mahāyaso;</p>
<p class="gathalast">Uppajji mātukucchismiṃ, sampajāno patissato.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Sambuddhe upapajjante, dasasahassi kampatha;</p>
<p class="gathalast">Andhā cakkhuṃ alabhiṃsu, uppajjantamhi nāyake.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Sabbākāraṃ <a name="V2.0045"></a> pakampittha, kevalā vasudhā ayaṃ;</p>
<p class="gathalast">Nigghosasaddaṃ sutvāna, ubbijjiṃsu <span class="note">[vimhayiṃsu (syā. ka.)]</span> mahājanā.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Sabbe janā samāgamma, āgacchuṃ mama santikaṃ;</p>
<p class="gathalast">Vasudhāyaṃ pakampittha, kiṃ vipāko bhavissati.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Avacāsiṃ <span class="note">[vidassāmi (syā.)]</span> tadā tesaṃ, mā bhetha <span class="note">[mā roda (ka.), mābhāyittha (syā.)]</span> natthi vo bhayaṃ;</p>
<p class="gathalast">Visaṭṭhā hotha sabbepi, uppādoyaṃ suvatthiko <span class="note">[sukhatthiko (syā.)]</span>.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Aṭṭhahetūhi <a name="M2.0045"></a> samphussa <span class="note">[aṭṭhahetūhi samphassa (syā. pī.), atthahetu nisaṃsayaṃ (ka.)]</span>, vasudhāyaṃ pakampati;</p>
<p class="gathalast">Tathā nimittā dissanti, obhāso vipulo mahā.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Asaṃsayaṃ buddhaseṭṭho, uppajjissati cakkhumā;</p>
<p class="gathalast">Saññāpetvāna janataṃ, pañcasīle kathesahaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Sutvāna <a name="P2.0412"></a> pañca sīlāni, buddhuppādañca dullabhaṃ;</p>
<p class="gathalast">Ubbegajātā sumanā, tuṭṭhahaṭṭhā ahaṃsu te.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Dvenavute ito kappe, yaṃ nimittaṃ viyākariṃ;</p>
<p class="gathalast">Duggatiṃ nābhijānāmi, byākaraṇassidaṃ phalaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Kilesā <a name="T2.0086"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā nimittabyākaraṇiyo thero imā</p>
<p class="bodytext">Gāthāyo abhāsitthāti.</p>
<p class="centered">Nimittabyākaraṇiyattherassāpadānaṃ dasamaṃ.</p>
<p class="centered">Sālakusumiyavaggo sattacattālīsamo.</p>
<p class="bodytext">Tassuddānaṃ –</p>
<p class="gatha1">Sālakusumiyo thero, pūjā nibbāpakopi ca;</p>
<p class="gathalast">Setudo tālavaṇṭī ca, avaṭalabujappado.</p>
<p class="gatha1">Pilakkhapaṭibhānī ca, veyyākaraṇiyo dijo;</p>
<p class="gathalast">Dvesattati ca gāthāyo, gaṇitāyo vibhāvibhi.</p>
<a name="kn10_48"></a>
<p class="chapter">48. Naḷamālivaggo</p>
<p class="subhead">1. Naḷamāliyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Suvaṇṇavaṇṇaṃ <a name="T2.0087"></a><a name="M2.0046"></a><a name="V2.0046"></a> sambuddhaṃ, āhutīnaṃ paṭiggahaṃ;</p>
<p class="gathalast">Vipinaggena gacchantaṃ, addasaṃ lokanāyakaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Naḷamālaṃ gahetvāna, nikkhamanto ca tāvade;</p>
<p class="gathalast">Tatthaddasāsiṃ sambuddhaṃ, oghatiṇṇamanāsavaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Pasannacitto sumano, naḷamālamapūjayiṃ;</p>
<p class="gathalast">Dakkhiṇeyyaṃ mahāvīraṃ, sabbalokānukampakaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekatiṃse ito kappe, yaṃ mālamabhiropayiṃ <span class="note">[pupphamabhiropayiṃ (sī. syā. pī.)]</span>;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā naḷamāliyo thero imā gāthāyo</p>
<p class="bodytext">Abhāsitthāti.</p>
<p class="centered">Naḷamāliyattherassāpadānaṃ paṭhamaṃ.</p>
<p class="subhead">2. Maṇipūjakattheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Padumuttaro <a name="T2.0088"></a><a name="V2.0047"></a><a name="P2.0413"></a> nāma jino, sabbadhammāna pāragū;</p>
<p class="gathalast">Vivekakāmo sambuddho, gacchate anilañjase.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Avidūre himavantassa, mahājātassaro ahu;</p>
<p class="gathalast">Tattha me bhavanaṃ āsi, puññakammena saṃyutaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Bhavanā <a name="M2.0047"></a> abhinikkhamma, addasaṃ lokanāyakaṃ;</p>
<p class="gathalast">Indīvaraṃva jalitaṃ, ādittaṃva hutāsanaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Vicinaṃ naddasaṃ pupphaṃ, pūjayissanti nāyakaṃ;</p>
<p class="gathalast">Sakaṃ cittaṃ pasādetvā, avandiṃ satthuno ahaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Mama sīse maṇiṃ gayha, pūjayiṃ lokanāyakaṃ;</p>
<p class="gathalast">Imāya maṇipūjāya, vipāko hotu bhaddako.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Antalikkhe ṭhito satthā, imaṃ gāthaṃ abhāsatha.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘So te ijjhatu saṅkappo, labhassu vipulaṃ sukhaṃ;</p>
<p class="gathalast">Imāya maṇipūjāya, anubhohi mahāyasaṃ’.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Idaṃ vatvāna bhagavā, jalajuttamanāmako;</p>
<p class="gathalast">Agamāsi buddhaseṭṭho, yattha cittaṃ paṇīhitaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Saṭṭhikappāni devindo, devarajjamakārayiṃ;</p>
<p class="gathalast">Anekasatakkhattuñca, cakkavattī ahosahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Pubbakammaṃ <a name="T2.0089"></a> sarantassa, devabhūtassa me sato;</p>
<p class="gathalast">Maṇi nibbattate mayhaṃ, ālokakaraṇo mamaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Chaḷasītisahassāni, nāriyo me pariggahā;</p>
<p class="gathalast">Vicittavatthābharaṇā, āmukkamaṇikuṇḍalā <span class="note">[āmuttamaṇikuṇḍalā (sī. syā. pī.)]</span>.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Aḷārapamhā hasulā, susaññā tanumajjhimā;</p>
<p class="gathalast">Parivārenti maṃ niccaṃ, maṇipūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Soṇṇamayā maṇimayā, lohitaṅgamayā tathā;</p>
<p class="gathalast">Bhaṇḍā me sukatā honti, yadicchasi <span class="note">[yadicchāya (sī. pī.)]</span> piḷandhanā.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Kūṭāgārā <a name="V2.0048"></a> gahārammā, sayanañca mahārahaṃ;</p>
<p class="gathalast">Mama saṅkappamaññāya, nibbattanti yadicchakaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Lābhā tesaṃ suladdhañca, ye labhanti upassutiṃ;</p>
<p class="gathalast">Puññakkhettaṃ manussānaṃ, osadhaṃ sabbapāṇinaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Mayhampi <a name="M2.0048"></a><a name="P2.0414"></a> sukataṃ kammaṃ, yohaṃ adakkhi nāyakaṃ;</p>
<p class="gathalast">Vinipātā pamuttomhi, pattomhi acalaṃ padaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Divasañceva rattiñca <span class="note">[samantā sattaratanā (sī. pī. ka.)]</span>, āloko hoti me sadā.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Tāyeva maṇipūjāya, anubhotvāna sampadā;</p>
<p class="gathalast">Ñāṇāloko mayā diṭṭho, pattomhi acalaṃ padaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Satasahassito kappe, yaṃ maṇiṃ abhipūjayiṃ;</p>
<p class="gathalast">Duggatiṃ nābhijānāmi, maṇipūjāyidaṃ phalaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Kilesā <a name="T2.0090"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā maṇipūjako thero imā gāthāyo</p>
<p class="bodytext">Abhāsitthāti.</p>
<p class="centered">Maṇipūjakattherassāpadānaṃ dutiyaṃ.</p>
<p class="subhead">3. Ukkāsatikattheraapadānaṃ</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Kosiko nāma bhagavā, cittakūṭe vasī tadā;</p>
<p class="gathalast">Jhāyī jhānarato buddho, vivekābhirato muni.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Ajjhogāhetvā <span class="note">[ajjhogahetvā (sī. syā. pī.)]</span> himavantaṃ, nārīgaṇapurakkhato;</p>
<p class="gathalast">Addasaṃ kosikaṃ buddhaṃ, puṇṇamāyeva candimaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ukkāsate gahetvāna, parivāresahaṃ tadā;</p>
<p class="gathalast">Sattarattindivaṃ ṭhatvā <span class="note">[buddho (syā. ka.)]</span>, aṭṭhamena agacchahaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Vuṭṭhitaṃ <a name="V2.0049"></a> kosikaṃ buddhaṃ, sayambhuṃ aparājitaṃ;</p>
<p class="gathalast">Pasannacitto vanditvā, ekaṃ bhikkhaṃ adāsahaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Tena kammena dvipadinda, lokajeṭṭha narāsabha;</p>
<p class="gathalast">Uppajjiṃ tusite kāye, ekabhikkhāyidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Divasañceva <a name="T2.0091"></a><a name="M2.0049"></a> rattiñca, āloko hoti me sadā;</p>
<p class="gathalast">Samantā yojanasataṃ, obhāsena pharāmahaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Pañcapaññāsakappamhi, cakkavattī ahosahaṃ;</p>
<p class="gathalast">Cāturanto vijitāvī, jambumaṇḍassa <span class="note">[jambusaṇḍassa (pī.)]</span> issaro.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tadā me nagaraṃ āsi, iddhaṃ phītaṃ sunimmitaṃ;</p>
<p class="gathalast">Tiṃsayojanamāyāmaṃ, vitthārena ca vīsati.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Sobhaṇaṃ nāma nagaraṃ, vissakammena māpitaṃ;</p>
<p class="gathalast">Dasasaddāvivittaṃ taṃ, sammatāḷasamāhitaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Na <a name="P2.0415"></a> tamhi nagare atthi, vallikaṭṭhañca mattikā;</p>
<p class="gathalast">Sabbasoṇṇamayaṃyeva, jotate niccakālikaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Catupākāraparikkhittaṃ, tayo āsuṃ maṇimayā;</p>
<p class="gathalast">Vemajjhe tālapantī ca, vissakammena māpitā.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Dasasahassapokkharañño, padumuppalachāditā;</p>
<p class="gathalast">Puṇḍarīkehi <span class="note">[puṇḍarīkādi (syā.)]</span> sañchannā, nānāgandhasamīritā.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Catunnavutito kappe, yaṃ ukkaṃ dhārayiṃ ahaṃ;</p>
<p class="gathalast">Duggatiṃ nābhijānāmi, ukkadhārassidaṃ phalaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Paṭisambhidā <a name="T2.0092"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ukkāsatiko thero imā gāthāyo</p>
<p class="bodytext">Abhāsitthāti.</p>
<p class="centered">Ukkāsatikattherassāpadānaṃ tatiyaṃ.</p>
<p class="subhead">4. Sumanabījaniyattheraapadānaṃ</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Vipassino <a name="V2.0050"></a> bhagavato, bodhiyā pādaputtame;</p>
<p class="gathalast">Sumano bījaniṃ gayha, abījiṃ bodhimuttamaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Ekanavutito <a name="M2.0050"></a> kappe, abījiṃ bodhimuttamaṃ;</p>
<p class="gathalast">Duggatiṃ nābhijānāmi, bījanāya idaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sumanabījaniyo thero imā gāthāyo</p>
<p class="bodytext">Abhāsitthāti.</p>
<p class="centered">Sumanabījaniyattherassāpadānaṃ catutthaṃ.</p>
<p class="subhead">5. Kummāsadāyakattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Esanāya <a name="T2.0093"></a> carantassa, vipassissa mahesino;</p>
<p class="gathalast">Rittakaṃ pattaṃ disvāna, kummāsaṃ pūrayiṃ ahaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Ekanavutito kappe, yaṃ bhikkhaṃ adadiṃ tadā;</p>
<p class="gathalast">Duggatiṃ nābhijānāmi, kummāsassa idaṃ phalaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kummāsadāyako thero imā gāthāyo</p>
<p class="bodytext">Abhāsitthāti.</p>
<p class="centered">Kummāsadāyakattherassāpadānaṃ pañcamaṃ.</p>
<p class="subhead">6. Kusaṭṭhakadāyakattheraapadānaṃ</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Kassapassa <a name="V2.0051"></a><a name="P2.0416"></a> bhagavato, brāhmaṇassa vusīmato;</p>
<p class="gathalast">Pasannacitto sumano, kusaṭṭhakamadāsahaṃ.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Imasmiṃyeva kappasmiṃ, kusaṭṭhakamadāsahaṃ;</p>
<p class="gathalast">Duggatiṃ nābhijānāmi, kusaṭṭhakassidaṃ phalaṃ.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Kilesā <a name="T2.0094"></a><a name="M2.0051"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kusaṭṭhakadāyako thero imā gāthāyo</p>
<p class="bodytext">Abhāsitthāti.</p>
<p class="centered">Kusaṭṭhakadāyakattherassāpadānaṃ chaṭṭhaṃ.</p>
<p class="subhead">7. Giripunnāgiyattheraapadānaṃ</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Sobhito nāma sambuddho, cittakūṭe vasī tadā;</p>
<p class="gathalast">Gahetvā giripunnāgaṃ, sayambhuṃ abhipūjayiṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Catunnavutito kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0095"></a> sudaṃ āyasmā giripunnāgiyo thero imā gāthāyo</p>
<p class="bodytext">Abhāsitthāti.</p>
<p class="centered">Giripunnāgiyattherassāpadānaṃ sattamaṃ.</p>
<p class="subhead">8. Vallikāraphaladāyakattheraapadānaṃ</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Sumano <a name="V2.0052"></a> nāma sambuddho, takkarāyaṃ vasī tadā;</p>
<p class="gathalast">Vallikāraphalaṃ gayha, sayambhussa adāsahaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Ekatiṃse ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Paṭisambhidā <a name="M2.0052"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vallikāraphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Vallikāraphaladāyakattherassāpadānaṃ aṭṭhamaṃ.</p>
<p class="subhead">9. Pānadhidāyakattheraapadānaṃ</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Anomadassī <a name="P2.0417"></a> bhagavā, lokajeṭṭho narāsabho;</p>
<p class="gathalast">Divāvihārā nikkhamma, pathamāruhi <span class="note">[pītimāruyhi (syā.)]</span> cakkhumā.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Pānadhiṃ <a name="T2.0096"></a> sukataṃ gayha, addhānaṃ paṭipajjahaṃ;</p>
<p class="gathalast">Tatthaddasāsiṃ sambuddhaṃ, pattikaṃ cārudassanaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Sakaṃ cittaṃ pasādetvā, nīharitvāna pānadhiṃ;</p>
<p class="gathalast">Pādamūle ṭhapetvāna, idaṃ vacanamabraviṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘‘Abhirūha mahāvīra, sugatinda vināyaka;</p>
<p class="gathalast">Ito phalaṃ labhissāmi, so me attho samijjhatu’.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Anomadassī bhagavā, lokajeṭṭho narāsabho;</p>
<p class="gathalast">Pānadhiṃ abhirūhitvā, idaṃ vacanamabravi.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Yo pānadhiṃ me adāsi, pasanno sehi pāṇibhi;</p>
<p class="gathalast">Tamahaṃ kittayissāmi, suṇātha mama bhāsato’.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Buddhassa <a name="V2.0053"></a> giramaññāya, sabbe devā samāgatā;</p>
<p class="gathalast">Udaggacittā sumanā, vedajātā katañjalī.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Pānadhīnaṃ padānena, sukhitoyaṃ bhavissati;</p>
<p class="gathalast">Pañcapaññāsakkhattuñca, devarajjaṃ karissati.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Sahassakkhattuṃ rājā ca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Aparimeyye ito kappe, okkākakulasambhavo;</p>
<p class="gathalast">Gotamo nāma gottena <span class="note">[nāmena (sabbattha)]</span>, satthā loke bhavissati.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Tassa <a name="M2.0053"></a> dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Devaloke <a name="T2.0097"></a> manusse vā, nibbattissati puññavā;</p>
<p class="gathalast">Devayānapaṭibhāgaṃ, yānaṃ paṭilabhissati.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Pāsādā sivikā vayhaṃ, hatthino samalaṅkatā;</p>
<p class="gathalast">Rathā vājaññasaṃyuttā, sadā pātubhavanti me.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Agārā nikkhamantopi, rathena nikkhamiṃ ahaṃ;</p>
<p class="gathalast">Kesesu chijjamānesu, arahattamapāpuṇiṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Lābhā mayhaṃ suladdhaṃ me, vāṇijjaṃ suppayojitaṃ;</p>
<p class="gathalast">Datvāna pānadhiṃ ekaṃ, pattomhi acalaṃ padaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Aparimeyye ito kappe, yaṃ pānadhimadāsahaṃ;</p>
<p class="gathalast">Duggatiṃ nābhijānāmi, pānadhissa idaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Kilesā <a name="P2.0418"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pānadhidāyako thero imā gāthāyo</p>
<p class="bodytext">Abhāsitthāti.</p>
<p class="centered">Pānadhidāyakattherassāpadānaṃ navamaṃ.</p>
<p class="subhead">10. Pulinacaṅkamiyattheraapadānaṃ</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Migaluddo <a name="T2.0098"></a><a name="V2.0054"></a> pure āsiṃ, araññe kānane ahaṃ;</p>
<p class="gathalast">Vātamigaṃ gavesanto, caṅkamaṃ addasaṃ ahaṃ.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Ucchaṅgena pulinaṃ <span class="note">[puḷinaṃ (sī. syā. pī. ka.)]</span> gayha, caṅkame okiriṃ ahaṃ;</p>
<p class="gathalast">Pasannacitto sumano, sugatassa sirīmato.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Ekatiṃse ito kappe, pulinaṃ okiriṃ ahaṃ;</p>
<p class="gathalast">Duggatiṃ nābhijānāmi, pulinassa idaṃ phalaṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Kilesā <a name="M2.0054"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pulinacaṅkamiyo thero imā gāthāyo</p>
<p class="bodytext">Abhāsitthāti.</p>
<p class="centered">Pulinacaṅkamiyattherassāpadānaṃ dasamaṃ.</p>
<p class="centered">Naḷamālivaggo aṭṭhacattālīsamo.</p>
<p class="bodytext">Tassuddānaṃ –</p>
<p class="gatha1">Naḷamālī maṇidado, ukkāsatikabījanī;</p>
<p class="gathalast">Kummāso ca kusaṭṭho ca, giripunnāgiyopi ca.</p>
<p class="gatha1">Vallikāro <a name="T2.0099"></a> pānadhido, atho pulinacaṅkamo;</p>
<p class="gathalast">Gāthāyo pañcanavuti, gaṇitāyo vibhāvibhi.</p>
<a name="kn10_49"></a>
<p class="chapter">49. Paṃsukūlavaggo</p>
<p class="subhead">1. Paṃsukūlasaññakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Tisso <a name="M2.0055"></a><a name="V2.0055"></a> nāmāsi bhagavā, sayambhū aggapuggalo;</p>
<p class="gathalast">Paṃsukūlaṃ ṭhapetvāna, vihāraṃ pāvisī jino.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Vinataṃ <span class="note">[sajjitaṃ (syā.), tiyantaṃ (pī.)]</span> dhanumādāya, bhakkhatthāya cariṃ ahaṃ;</p>
<p class="gathalast">Maṇḍalaggaṃ gahetvāna, kānanaṃ pāvisiṃ ahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Tatthaddasaṃ <a name="P2.0419"></a> paṃsukūlaṃ, dumagge laggitaṃ tadā;</p>
<p class="gathalast">Cāpaṃ tattheva nikkhippa, sire katvāna añjaliṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Pasannacitto sumano, vipulāya ca pītiyā;</p>
<p class="gathalast">Buddhaseṭṭhaṃ saritvāna, paṃsukūlaṃ avandahaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Dvenavute ito kappe, paṃsukūlamavandahaṃ;</p>
<p class="gathalast">Duggatiṃ nābhijānāmi, vandanāya idaṃ phalaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Svāgataṃ <a name="T2.0100"></a> vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā paṃsukūlasaññako thero imā gāthāyo</p>
<p class="bodytext">Abhāsitthāti.</p>
<p class="centered">Paṃsukūlasaññakattherassāpadānaṃ paṭhamaṃ.</p>
<p class="subhead">2. Buddhasaññakattheraapadānaṃ</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Ajjhāyako <a name="V2.0056"></a> mantadharo, tiṇṇaṃ vedāna pāragū;</p>
<p class="gathalast">Lakkhaṇe itihāse ca, sanighaṇḍusakeṭubhe.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Nadīsotapaṭibhāgā<a name="M2.0056"></a>, sissā āyanti me tadā;</p>
<p class="gathalast">Tesāhaṃ mante <span class="note">[mantaṃ (syā. ka.)]</span> vācemi, rattindivamatandito.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Siddhattho nāma sambuddho, loke uppajji tāvade;</p>
<p class="gathalast">Tamandhakāraṃ nāsetvā, ñāṇālokaṃ pavattayi.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Mama aññataro sisso, sissānaṃ so kathesi me;</p>
<p class="gathalast">Sutvāna te etamatthaṃ, ārocesuṃ mamaṃ tadā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Buddho loke samuppanno, sabbaññū lokanāyako;</p>
<p class="gathalast">Tassānuvattati jano, lābho amhaṃ na vijjati <span class="note">[na hessati (sī. pī.)]</span>.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Adhiccuppattikā buddhā, cakkhumanto mahāyasā;</p>
<p class="gathalast">Yaṃnūnāhaṃ buddhaseṭṭhaṃ, passeyyaṃ lokanāyakaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ajinaṃ <a name="T2.0101"></a> me gahetvāna, vākacīraṃ kamaṇḍaluṃ;</p>
<p class="gathalast">Assamā abhinikkhamma, sisse āmantayiṃ ahaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Odumbarikapupphaṃva, candamhi sasakaṃ yathā;</p>
<p class="gathalast">Vāyasānaṃ yathā khīraṃ, dullabho lokanāyako <span class="note">[dullabhā lokanāyakā (sī.), dullabhaṃ lokanāyakaṃ (syā. pī. ka.)]</span>.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Buddho lokamhi uppanno, manussattampi dullabhaṃ;</p>
<p class="gathalast">Ubhosu vijjamānesu, savanañca sudullabhaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Buddho loke samuppanno, cakkhuṃ lacchāma no bhavaṃ;</p>
<p class="gathalast">Etha sabbe gamissāma, sammāsambuddhasantikaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Kamaṇḍaludharā <a name="P2.0420"></a> sabbe, kharājinanivāsino;</p>
<p class="gathalast">Te jaṭā bhārabharitā, nikkhamuṃ vipinā tadā.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Yugamattaṃ pekkhamānā, uttamatthaṃ gavesino;</p>
<p class="gathalast">Āsattidosarahitā, asambhītāva kesarī.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Appakiccā aloluppā, nipakā santavuttino;</p>
<p class="gathalast">Uñchāya caramānā te, buddhaseṭṭhamupāgamuṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Diyaḍḍhayojane <a name="V2.0057"></a> sese, byādhi me upapajjatha;</p>
<p class="gathalast">Buddhaseṭṭhaṃ saritvāna, tattha kālaṅkato ahaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Catunnavutito <a name="M2.0057"></a> kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, buddhasaññāyidaṃ phalaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Svāgataṃ <a name="T2.0102"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā buddhasaññako thero imā gāthāyo</p>
<p class="bodytext">Abhāsitthāti.</p>
<p class="centered">Buddhasaññakattherassāpadānaṃ dutiyaṃ.</p>
<p class="subhead">3. Bhisadāyakattheraapadānaṃ</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ogayha yaṃ <span class="note">[ogayhāhaṃ (sī. syā. pī.)]</span> pokkharaṇiṃ, nānākuñjarasevitaṃ;</p>
<p class="gathalast">Uddharāmi bhisaṃ tattha, ghāsahetu <span class="note">[asanahetu (syā.)]</span> ahaṃ tadā.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Bhagavā tamhi samaye, padumuttarasavhayo;</p>
<p class="gathalast">Rattambaradharo <span class="note">[rattakambaladharo (syā.)]</span> buddho, gacchati anilañjase.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Dhunanto paṃsukūlāni, saddamassosahaṃ tadā;</p>
<p class="gathalast">Uddhaṃ nijjhāyamānohaṃ, addasaṃ lokanāyakaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Tattheva ṭhitako santo, āyāciṃ lokanāyakaṃ;</p>
<p class="gathalast">Madhuṃ bhisehi savati, khīraṃ sappiṃ muḷālibhi.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Paṭiggaṇhātu me buddho, anukampāya cakkhumā;</p>
<p class="gathalast">Tato kāruṇiko satthā, oruhitvā mahāyaso.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Paṭiggaṇhi mamaṃ bhikkhaṃ, anukampāya cakkhumā;</p>
<p class="gathalast">Paṭiggahetvā sambuddho, akā me anumodanaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘‘Sukhī <a name="T2.0103"></a> hotu <span class="note">[hohi (sī. syā. pī. ka.)]</span> mahāpuñña, gati tuyhaṃ samijjhatu;</p>
<p class="gathalast">Iminā bhisadānena, labhassu vipulaṃ sukhaṃ’.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Idaṃ <a name="V2.0058"></a><a name="P2.0421"></a> vatvāna sambuddho, jalajuttamanāmako;</p>
<p class="gathalast">Bhikkhamādāya sambuddho, ambarenāgamā jino.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tato <a name="M2.0058"></a> bhisaṃ gahetvāna, āgacchiṃ mama assamaṃ;</p>
<p class="gathalast">Bhisaṃ rukkhe lagetvāna <span class="note">[laggitvāna (syā. ka.)]</span>, mama dānamanussariṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Mahāvāto vuṭṭhahitvā, sañcālesi vanaṃ tadā;</p>
<p class="gathalast">Ākāso abhinādittha, asaniyā phalantiyā.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tato me asanipāto, matthake nipatī tadā;</p>
<p class="gathalast">Sohaṃ nisinnako santo, tattha kālaṅkato ahuṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Puññakammena saṃyutto, tusitaṃ upapajjahaṃ;</p>
<p class="gathalast">Kaḷevaraṃ me patitaṃ, devaloke ramiṃ ahaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Chaḷasītisahassāni, nāriyo samalaṅkatā;</p>
<p class="gathalast">Sāyapātaṃ <span class="note">[sāyaṃ pātaṃ (syā. ka.)]</span> upaṭṭhanti, bhisadānassidaṃ phalaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Manussayonimāgantvā, sukhito homahaṃ sadā;</p>
<p class="gathalast">Bhoge me ūnatā natthi, bhisadānassidaṃ phalaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Anukampitako tena, devadevena tādinā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Satasahassito kappe, yaṃ bhisaṃ <span class="note">[bhikkhaṃ (sabbattha)]</span> adadiṃ tadā;</p>
<p class="gathalast">Duggatiṃ nābhijānāmi, bhisadānassidaṃ phalaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Kilesā <a name="T2.0104"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā bhisadāyako thero imā gāthāyo</p>
<p class="bodytext">Abhāsitthāti.</p>
<p class="centered">Bhisadāyakattherassāpadānaṃ tatiyaṃ.</p>
<p class="subhead">4. Ñāṇathavikattheraapadānaṃ</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Dakkhiṇe <a name="V2.0059"></a> himavantassa, sukato assamo mama;</p>
<p class="gathalast">Uttamatthaṃ gavesanto, vasāmi vipine tadā.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Lābhālābhena <a name="M2.0059"></a> santuṭṭho, mūlena ca phalena ca;</p>
<p class="gathalast">Anvesanto ācariyaṃ, vasāmi ekako ahaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Sumedho nāma sambuddho, loke uppajji tāvade;</p>
<p class="gathalast">Catusaccaṃ pakāseti, uddharanto mahājanaṃ.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Nāhaṃ suṇomi sambuddhaṃ, napi me koci saṃsati <span class="note">[bhāsati (sī.), sāsati (syā. pī.)]</span>;</p>
<p class="gathalast">Aṭṭhavasse atikkante, assosiṃ lokanāyakaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Aggidāruṃ <a name="P2.0422"></a> nīharitvā, sammajjitvāna assamaṃ;</p>
<p class="gathalast">Khāribhāraṃ gahetvāna, nikkhamiṃ vipinā ahaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Ekarattiṃ <a name="T2.0105"></a> vasantohaṃ, gāmesu nigamesu ca;</p>
<p class="gathalast">Anupubbena candavatiṃ, tadāhaṃ upasaṅkamiṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Bhagavā tamhi samaye, sumedho lokanāyako;</p>
<p class="gathalast">Uddharanto bahū satte, deseti amataṃ padaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Janakāyamatikkamma, vanditvā jinasāgaraṃ;</p>
<p class="gathalast">Ekaṃsaṃ ajinaṃ katvā, santhaviṃ lokanāyakaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘‘Tuvaṃ satthā ca ketu ca, dhajo yūpo ca pāṇinaṃ;</p>
<p class="gathalast">Parāyano <span class="note">[parāyaṇo (sī. pī.)]</span> patiṭṭhā ca, dīpo ca dvipaduttamo.</p>
<p class="centered">Ekavīsatimaṃ bhāṇavāraṃ.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘‘Nepuñño dassane vīro, tāresi janataṃ tuvaṃ;</p>
<p class="gathalast">Natthañño tārako loke, tavuttaritaro mune.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘‘Sakkā theve <span class="note">[have (sī. pī.) bhave (syā. ka.)]</span> kusaggena, pametuṃ sāgaruttame <span class="note">[sāgaruttamo (sī. syā. pī.)]</span>;</p>
<p class="gathalast">Natveva tava sabbaññu, ñāṇaṃ sakkā pametave.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘‘Tuladaṇḍe <a name="V2.0060"></a> <span class="note">[tulamaṇḍale (sī. pī.)]</span> ṭhapetvāna, mahiṃ <span class="note">[mahī (syā. pī.)]</span> sakkā dharetave;</p>
<p class="gathalast">Natveva tava paññāya, pamāṇamatthi cakkhuma.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘‘Ākāso minituṃ sakkā, rajjuyā aṅgulena vā;</p>
<p class="gathalast">Natveva tava sabbaññu, sīlaṃ sakkā pametave.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘‘Mahāsamudde <a name="M2.0060"></a> udakaṃ, ākāso ca vasundharā;</p>
<p class="gathalast">Parimeyyāni etāni, appameyyosi cakkhuma’.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Chahi <a name="T2.0106"></a> gāthāhi sabbaññuṃ, kittayitvā mahāyasaṃ;</p>
<p class="gathalast">Añjaliṃ paggahetvāna, tuṇhī aṭṭhāsahaṃ tadā.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Yaṃ vadanti sumedhoti, bhūripaññaṃ sumedhasaṃ;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘‘Yo me ñāṇaṃ pakittesi, vippasannena cetasā;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘‘Sattasattati kappāni, devaloke ramissati;</p>
<p class="gathalast">Sahassakkhattuṃ devindo, devarajjaṃ karissati.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘‘Anekasatakkhattuñca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘‘Devabhūto <a name="P2.0423"></a> manusso vā, puññakammasamāhito;</p>
<p class="gathalast">Anūnamanasaṅkappo, tikkhapañño bhavissati’.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Tiṃsakappasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Agārā abhinikkhamma, pabbajissati kiñcano;</p>
<p class="gathalast">Jātiyā sattavassena, arahattaṃ phusissati.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Yato sarāmi attānaṃ, yato pattosmi sāsanaṃ;</p>
<p class="gathalast">Etthantare na jānāmi, cetanaṃ amanoramaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Saṃsaritvā bhave sabbe, sampattānubhaviṃ ahaṃ;</p>
<p class="gathalast">Bhoge <a name="T2.0107"></a> me ūnatā natthi, phalaṃ ñāṇassa thomane.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Tiyaggī nibbutā mayhaṃ, bhavā sabbe samūhatā;</p>
<p class="gathalast">Sabbāsavā parikkhīṇā, natthi dāni punabbhavo.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Tiṃsakappasahassamhi<a name="V2.0061"></a>, yaṃ ñāṇamathaviṃ ahaṃ <span class="note">[mabhithomayiṃ (sī. pī.), mabhithomahaṃ (syā.)]</span>;</p>
<p class="gathalast">Duggatiṃ nābhijānāmi, phalaṃ ñāṇassa thomane.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Kilesā <a name="M2.0061"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ñāṇathaviko thero imā gāthāyo</p>
<p class="bodytext">Abhāsitthāti.</p>
<p class="centered">Ñāṇathavikattherassāpadānaṃ catutthaṃ.</p>
<p class="subhead">5. Candanamāliyattheraapadānaṃ</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Pañca kāmaguṇe hitvā, piyarūpe manorame;</p>
<p class="gathalast">Asītikoṭiyo hitvā, pabbajiṃ anagāriyaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Pabbajitvāna kāyena, pāpakammaṃ vivajjayiṃ;</p>
<p class="gathalast">Vacīduccaritaṃ hitvā, nadīkūle vasāmahaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Ekakaṃ <a name="T2.0108"></a> maṃ viharantaṃ, buddhaseṭṭho upāgami;</p>
<p class="gathalast">Nāhaṃ jānāmi buddhoti, akāsiṃ paṭisantharaṃ <span class="note">[paṭisandhāraṃ (ka.)]</span>.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Karitvā paṭisanthāraṃ, nāmagottamapucchahaṃ;</p>
<p class="gathalast">‘Devatānusi gandhabbo, adu sakko purindado.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘‘Ko vā tvaṃ kassa vā putto, mahābrahmā idhāgato;</p>
<p class="gathalast">Virocesi disā sabbā, udayaṃ sūriyo yathā.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘‘Sahassārāni <a name="P2.0424"></a> cakkāni, pāde dissanti mārisa;</p>
<p class="gatha2">Ko vā tvaṃ kassa vā putto, kathaṃ jānemu taṃ mayaṃ;</p>
<p class="gathalast">Nāmagottaṃ pavedehi, saṃsayaṃ apanehi me’.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘‘Namhi devo na gandhabbo, namhi <span class="note">[nāpi (sī.)]</span> sakko purindado;</p>
<p class="gathalast">Brahmabhāvo ca me natthi, etesaṃ uttamo ahaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘‘Atīto visayaṃ tesaṃ, dālayiṃ kāmabandhanaṃ;</p>
<p class="gathalast">Sabbe kilese jhāpetvā, patto sambodhimuttamaṃ’.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Tassa <a name="M2.0062"></a><a name="V2.0062"></a> vācaṃ suṇitvāhaṃ, idaṃ vacanamabraviṃ;</p>
<p class="gathalast">‘Yadi buddhoti sabbaññū, nisīda tvaṃ mahāmune.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘Tamahaṃ pūjayissāmi, dukkhassantakaro tuvaṃ’;</p>
<p class="gathalast">‘‘Pattharitvā jinacammaṃ, adāsi satthuno ahaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Nisīdi tattha bhagavā, sīhova girigabbhare;</p>
<p class="gathalast">Khippaṃ pabbatamāruyha, ambassa phalamaggahiṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Sālakalyāṇikaṃ pupphaṃ, candanañca mahārahaṃ;</p>
<p class="gathalast">Khippaṃ <a name="T2.0109"></a> paggayha taṃ sabbaṃ, upetvā lokanāyakaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Phalaṃ buddhassa datvāna, sālapupphamapūjayiṃ;</p>
<p class="gathalast">Candanaṃ anulimpitvā, avandiṃ satthuno ahaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Pasannacitto sumano, vipulāya ca pītiyā;</p>
<p class="gathalast">Ajinamhi nisīditvā, sumedho lokanāyako.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Mama kammaṃ pakittesi, hāsayanto mamaṃ tadā;</p>
<p class="gathalast">‘Iminā phaladānena, gandhamālehi cūbhayaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘‘Pañcavīse kappasate, devaloke ramissati;</p>
<p class="gathalast">Anūnamanasaṅkappo, vasavattī bhavissati.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘‘Chabbīsatikappasate, manussattaṃ gamissati;</p>
<p class="gathalast">Bhavissati cakkavattī, cāturanto mahiddhiko.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Vebhāraṃ nāma nagaraṃ, vissakammena māpitaṃ;</p>
<p class="gathalast">Hessati sabbasovaṇṇaṃ, nānāratanabhūsitaṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Eteneva upāyena, saṃsarissati so bhave <span class="note">[yoniso (syā. pī.)]</span>;</p>
<p class="gathalast">Sabbattha pūjito hutvā, devatte atha mānuse.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘‘Pacchime bhave sampatte, brahmabandhu bhavissati;</p>
<p class="gatha2">Agārā abhinikkhamma, anagārī bhavissati;</p>
<p class="gathalast">Abhiññāpāragū hutvā, nibbāyissatināsavo’.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Idaṃ <a name="P2.0425"></a> vatvāna sambuddho, sumedho lokanāyako;</p>
<p class="gathalast">Mama nijjhāyamānassa, pakkāmi anilañjase.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Tena <a name="T2.0110"></a><a name="M2.0063"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Tusitato <a name="V2.0063"></a> cavitvāna, nibbattiṃ mātukucchiyaṃ;</p>
<p class="gathalast">Bhoge me ūnatā natthi, yamhi gabbhe vasāmahaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Mātukucchigate mayi, annapānañca bhojanaṃ;</p>
<p class="gathalast">Mātuyā mama chandena, nibbattati yadicchakaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Jātiyā pañcavassena, pabbajiṃ anagāriyaṃ;</p>
<p class="gathalast">Oropitamhi kesamhi, arahattamapāpuṇiṃ.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Pubbakammaṃ gavesanto, orena nāddasaṃ ahaṃ;</p>
<p class="gathalast">Tiṃsakappasahassamhi, mama kammamanussariṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Namo te purisājañña, namo te purisuttama;</p>
<p class="gathalast">Tava sāsanamāgamma, pattomhi acalaṃ padaṃ.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Tiṃsakappasahassamhi, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0111"></a> sudaṃ āyasmā candanamāliyo thero imā gāthāyo</p>
<p class="bodytext">Abhāsitthāti.</p>
<p class="centered">Candanamāliyattherassāpadānaṃ pañcamaṃ.</p>
<p class="subhead">6. Dhātupūjakattheraapadānaṃ</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Nibbute lokanāthamhi, siddhatthe lokanāyake;</p>
<p class="gathalast">Mama ñātī samānetvā, dhātupūjaṃ akāsahaṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Catunnavutito kappe, yaṃ dhātumabhipūjayiṃ;</p>
<p class="gathalast">Duggatiṃ nābhijānāmi, dhātupūjāyidaṃ phalaṃ.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Kilesā <a name="M2.0064"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā dhātupūjako thero imā gāthāyo</p>
<p class="bodytext">Abhāsitthāti.</p>
<p class="centered">Dhātupūjakattherassāpadānaṃ chaṭṭhaṃ.</p>
<p class="subhead">7. Pulinuppādakattheraapadānaṃ</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Pabbate <a name="V2.0064"></a><a name="P2.0426"></a> himavantamhi, devalo nāma tāpaso;</p>
<p class="gathalast">Tattha me caṅkamo āsi, amanussehi māpito.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Jaṭābhārena <a name="T2.0112"></a> <span class="note">[jaṭābhārassa (syā. ka.)]</span> bharito, kamaṇḍaludharo sadā;</p>
<p class="gathalast">Uttamatthaṃ gavesanto, vipinā nikkhamiṃ tadā.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Cullāsītisahassāni, sissā mayhaṃ upaṭṭhahuṃ;</p>
<p class="gathalast">Sakakammābhipasutā, vasanti vipine tadā.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Assamā abhinikkhamma, akaṃ pulinacetiyaṃ;</p>
<p class="gathalast">Nānāpupphaṃ samānetvā, taṃ cetiyamapūjayiṃ.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Tattha cittaṃ pasādetvā, assamaṃ pavisāmahaṃ;</p>
<p class="gathalast">Sabbe sissā samāgantvā, etamatthaṃ pucchiṃsu maṃ <span class="note">[etamatthamapucchu maṃ (sī.), etamattaṃ apucchiṃsu (syā. ka.)]</span>.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘‘Pulinena kato thūpo <span class="note">[kato thūpe (sī.)]</span>, yaṃ tvaṃ deva <span class="note">[devaṃ (sī. pī.)]</span> massati;</p>
<p class="gathalast">Mayampi ñātumicchāma, puṭṭho ācikkha no tuvaṃ’.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘‘Niddiṭṭhā nu <span class="note">[niddiṭṭhā no (sī. pī.), diṭṭhāno vo (syā.)]</span> mantapade, cakkhumanto mahāyasā;</p>
<p class="gathalast">Te kho ahaṃ namassāmi, buddhaseṭṭhe mahāyase’.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘‘Kīdisā te mahāvīrā, sabbaññū lokanāyakā;</p>
<p class="gathalast">Kathaṃvaṇṇā kathaṃsīlā, kīdisā te mahāyasā’.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘‘Bāttiṃsalakkhaṇā <a name="M2.0065"></a> buddhā, cattālīsadijāpi ca;</p>
<p class="gathalast">Nettā gopakhumā tesaṃ, jiñjukā phalasannibhā.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘‘Gacchamānā ca te buddhā, yugamattañca pekkhare;</p>
<p class="gathalast">Na tesaṃ jāṇu nadati, sandhisaddo na suyyati.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘‘Gacchamānā ca sugatā, uddharantāva gacchare;</p>
<p class="gathalast">Paṭhamaṃ dakkhiṇaṃ pādaṃ, buddhānaṃ esa dhammatā.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘‘Asambhītā <a name="T2.0113"></a> ca te buddhā, migarājāva kesarī;</p>
<p class="gathalast">Nevukkaṃsenti attānaṃ, no ca vambhenti pāṇinaṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘‘Mānāvamānato muttā, samā sabbesu pāṇisu;</p>
<p class="gathalast">Anattukkaṃsakā buddhā, buddhānaṃ esa dhammatā.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘‘Uppajjantā <a name="V2.0065"></a> ca sambuddhā, ālokaṃ dassayanti te;</p>
<p class="gathalast">Chappakāraṃ pakampenti, kevalaṃ vasudhaṃ imaṃ.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘‘Passanti <a name="P2.0427"></a> nirayañcete, nibbāti nirayo tadā;</p>
<p class="gathalast">Pavassati mahāmegho, buddhānaṃ esa dhammatā.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘‘Īdisā te mahānāgā, atulā ca <span class="note">[te (syā. ka.)]</span> mahāyasā;</p>
<p class="gathalast">Vaṇṇato anatikkantā, appameyyā tathāgatā’.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘‘Anumodiṃsu me vākyaṃ, sabbe sissā sagāravā;</p>
<p class="gathalast">Tathā ca paṭipajjiṃsu, yathāsatti yathābalaṃ’.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Paṭipūjenti pulinaṃ, sakakammābhilāsino;</p>
<p class="gathalast">Saddahantā mama vākyaṃ, buddhasakkatamānasā <span class="note">[buddhattagatamānasā (sī. syā. pī.)]</span>.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Tadā cavitvā tusitā, devaputto mahāyaso;</p>
<p class="gathalast">Uppajji mātukucchimhi, dasasahassi kampatha.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Assamassāvidūramhi, caṅkamamhi ṭhito ahaṃ;</p>
<p class="gathalast">Sabbe sissā samāgantvā, āgacchuṃ mama santike.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Usabhova mahī nadati, migarājāva kūjati;</p>
<p class="gathalast">Susumārova <span class="note">[suṃsumārova (sī. syā. pī.)]</span> saḷati, kiṃ vipāko bhavissati.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Yaṃ <a name="T2.0114"></a><a name="M2.0066"></a> pakittemi sambuddhaṃ, sikatāthūpasantike;</p>
<p class="gathalast">So dāni bhagavā satthā, mātukucchimupāgami.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Tesaṃ dhammakathaṃ vatvā, kittayitvā mahāmuniṃ;</p>
<p class="gathalast">Uyyojetvā sake sisse, pallaṅkamābhujiṃ ahaṃ.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Balañca vata me khīṇaṃ, byādhinā <span class="note">[byādhito (sī. syā. pī. ka.)]</span> paramena taṃ;</p>
<p class="gathalast">Buddhaseṭṭhaṃ saritvāna, tattha kālaṅkato <span class="note">[kālakato (sī. pī.)]</span> ahaṃ.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Sabbe sissā samāgantvā, akaṃsu citakaṃ tadā;</p>
<p class="gathalast">Kaḷevarañca me gayha, citakaṃ abhiropayuṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Citakaṃ parivāretvā, sīse katvāna añjaliṃ;</p>
<p class="gathalast">Sokasallaparetā te, vikkandiṃsu samāgatā.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Tesaṃ lālappamānānaṃ, agamaṃ citakaṃ tadā;</p>
<p class="gatha1">‘Ahaṃ ācariyo tumhaṃ, mā socittha sumedhasā.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘‘Sadatthe <a name="V2.0066"></a> vāyameyyātha, rattindivamatanditā;</p>
<p class="gathalast">Mā vo pamattā ahuttha <span class="note">[ahuvattha (sī.)]</span>, khaṇo vo paṭipādito’.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Sake sissenusāsitvā, devalokaṃ punāgamiṃ;</p>
<p class="gathalast">Aṭṭhārasa ca kappāni, devaloke ramāmahaṃ.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Satānaṃ <a name="P2.0428"></a> pañcakkhattuñca, cakkavattī ahosahaṃ;</p>
<p class="gathalast">Anekasatakkhattuñca, devarajjamakārayiṃ.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Avasesesu kappesu, vokiṇṇo <span class="note">[vokiṇṇaṃ (sī. syā. ka.)]</span> saṃsariṃ ahaṃ;</p>
<p class="gathalast">Duggatiṃ nābhijānāmi, uppādassa idaṃ phalaṃ <span class="note">[pulinapūjāyidaṃ phalaṃ (sī.)]</span>.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Yathā <a name="T2.0115"></a> komudike māse, bahū pupphanti pādapā;</p>
<p class="gathalast">Tathevāhampi samaye, pupphitomhi mahesinā.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Vīriyaṃ me dhuradhorayhaṃ, yogakkhemādhivāhanaṃ;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Satasahassito kappe, yaṃ buddhamabhikittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Kilesā <a name="M2.0067"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pulinuppādako thero imā gāthāyo</p>
<p class="bodytext">Abhāsitthāti.</p>
<p class="centered">Pulinuppādakattherassāpadānaṃ sattamaṃ.</p>
<p class="subhead">8. Taraṇiyattheraapadānaṃ</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Atthadassī tu bhagavā, sayambhū lokanāyako;</p>
<p class="gathalast">Vinatā nadiyā tīraṃ <span class="note">[tīre (syā. pī. ka.)]</span>, upāgacchi tathāgato.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Udakā abhinikkhamma, kacchapo vārigocaro;</p>
<p class="gathalast">Buddhaṃ tāretukāmohaṃ, upesiṃ lokanāyakaṃ.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘‘Abhirūhatu <a name="T2.0116"></a><a name="V2.0067"></a> maṃ buddho, atthadassī mahāmuni;</p>
<p class="gathalast">Ahaṃ taṃ tārayissāmi, dukkhassantakaro tuvaṃ’.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Mama saṅkappamaññāya, atthadassī mahāyaso;</p>
<p class="gathalast">Abhirūhitvā me piṭṭhiṃ, aṭṭhāsi lokanāyako.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Yato sarāmi attānaṃ, yato pattosmi viññutaṃ;</p>
<p class="gathalast">Sukhaṃ me tādisaṃ natthi, phuṭṭhe pādatale yathā.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Uttaritvāna sambuddho, atthadassī mahāyaso;</p>
<p class="gathalast">Nadītīramhi ṭhatvāna, imā gāthā abhāsatha.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘‘Yāvatā <a name="P2.0429"></a> vattate cittaṃ, gaṅgāsotaṃ tarāmahaṃ;</p>
<p class="gathalast">Ayañca kacchapo rājā, tāresi mama paññavā.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘‘Iminā buddhataraṇena, mettacittavatāya ca;</p>
<p class="gathalast">Aṭṭhārase kappasate, devaloke ramissati.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘‘Devalokā idhāgantvā, sukkamūlena codito;</p>
<p class="gathalast">Ekāsane nisīditvā, kaṅkhāsotaṃ tarissati.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘‘Yathāpi <a name="M2.0068"></a> bhaddake khette, bījaṃ appampi ropitaṃ;</p>
<p class="gathalast">Sammādhāre pavacchante, phalaṃ toseti kassakaṃ <span class="note">[kassake (syā.)]</span>.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘‘Tathevidaṃ buddhakhettaṃ, sammāsambuddhadesitaṃ;</p>
<p class="gathalast">Sammādhāre pavacchante, phalaṃ maṃ tosayissati’.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Padhānapahitattomhi, upasanto nirūpadhi;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Aṭṭhārase <a name="T2.0117"></a> kappasate, yaṃ kammamakariṃ tadā;</p>
<p class="gathalast">Duggatiṃ nābhijānāmi, taraṇāya idaṃ phalaṃ.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā taraṇiyo thero imā gāthāyo</p>
<p class="bodytext">Abhāsitthāti.</p>
<p class="centered">Taraṇiyattherassāpadānaṃ aṭṭhamaṃ.</p>
<p class="subhead">9. Dhammaruciyattheraapadānaṃ</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Yadā <a name="V2.0068"></a> dīpaṅkaro buddho, sumedhaṃ byākarī jino;</p>
<p class="gathalast">‘Aparimeyye ito kappe, ayaṃ buddho bhavissati.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘‘Imassa janikā mātā, māyā nāma bhavissati;</p>
<p class="gathalast">Pitā suddhodano nāma, ayaṃ hessati gotamo.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘‘Padhānaṃ padahitvāna, katvā dukkarakārikaṃ;</p>
<p class="gathalast">Assatthamūle sambuddho, bujjhissati mahāyaso.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘‘Upatisso kolito ca, aggā hessanti sāvakā;</p>
<p class="gathalast">Ānando nāma nāmena <span class="note">[ānando nāmupaṭṭhāko (syā.)]</span>, upaṭṭhissatimaṃ jinaṃ.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘‘Khemā <a name="T2.0118"></a> uppalavaṇṇā ca, aggā hessanti sāvikā;</p>
<p class="gathalast">Citto āḷavako ceva, aggā hessantupāsakā.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘‘Khujjuttarā <a name="M2.0069"></a> nandamātā, aggā hessantupāsikā;</p>
<p class="gathalast">Bodhi imassa vīrassa, assatthoti pavuccati’.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Idaṃ <a name="P2.0430"></a> sutvāna vacanaṃ, asamassa mahesino;</p>
<p class="gathalast">Āmoditā naramarū, namassanti katañjalī.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Tadāhaṃ māṇavo āsiṃ, megho nāma susikkhito;</p>
<p class="gathalast">Sutvā byākaraṇaṃ seṭṭhaṃ, sumedhassa mahāmune.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Saṃvisaṭṭho bhavitvāna, sumedhe karuṇāsaye <span class="note">[karuṇālaye (syā.)]</span>;</p>
<p class="gathalast">Pabbajantañca taṃ vīraṃ, sahāva anupabbajiṃ.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Saṃvuto pātimokkhasmiṃ, indriyesu ca pañcasu;</p>
<p class="gathalast">Suddhājīvo sato vīro, jinasāsanakārako.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Evaṃ viharamānohaṃ, pāpamittena kenaci;</p>
<p class="gathalast">Niyojito anācāre, sumaggā paridhaṃsito.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Vitakkavasiko hutvā, sāsanato apakkamiṃ;</p>
<p class="gathalast">Pacchā tena kumittena, payutto mātughātanaṃ.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Akariṃ ānantariyaṃ <span class="note">[akariṃ nantariyañca (syā. ka.)]</span>, ghātayiṃ duṭṭhamānaso;</p>
<p class="gathalast">Tato cuto mahāvīciṃ, upapanno sudāruṇaṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Vinipātagato <a name="V2.0069"></a> santo, saṃsariṃ dukkhito ciraṃ;</p>
<p class="gathalast">Na puno addasaṃ vīraṃ, sumedhaṃ narapuṅgavaṃ.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Asmiṃ <a name="T2.0119"></a> kappe samuddamhi, maccho āsiṃ timiṅgalo;</p>
<p class="gathalast">Disvāhaṃ sāgare nāvaṃ, gocaratthamupāgamiṃ.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Disvā maṃ vāṇijā bhītā, buddhaseṭṭhamanussaruṃ;</p>
<p class="gathalast">Gotamoti mahāghosaṃ, sutvā tehi udīritaṃ.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Pubbasaññaṃ saritvāna, tato kālaṅkato ahaṃ;</p>
<p class="gathalast">Sāvatthiyaṃ kule iddhe, jāto brāhmaṇajātiyaṃ.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Āsiṃ dhammaruci nāma, sabbapāpajigucchako;</p>
<p class="gathalast">Disvāhaṃ lokapajjotaṃ, jātiyā sattavassiko.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Mahājetavanaṃ <a name="M2.0070"></a> gantvā, pabbajiṃ anagāriyaṃ;</p>
<p class="gathalast">Upemi buddhaṃ tikkhattuṃ, rattiyā divasassa ca.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Tadā disvā muni āha, ciraṃ dhammarucīti maṃ;</p>
<p class="gathalast">Tatohaṃ avacaṃ buddhaṃ, pubbakammapabhāvitaṃ.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Suciraṃ satapuññalakkhaṇaṃ, patipubbena visuddhapaccayaṃ;</p>
<p class="gathalast">Ahamajjasupekkhanaṃ <a name="P2.0431"></a> vata, tava passāmi nirupamaṃ viggahaṃ <span class="note">[nirūpamaggahaṃ (sī.)]</span>.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Suciraṃ vihatattamo mayā, sucirakkhena nadī visositā;</p>
<p class="gathalast">Suciraṃ amalaṃ visodhitaṃ, nayanaṃ ñāṇamayaṃ mahāmune.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Cirakālasamaṅgito <a name="T2.0120"></a> <span class="note">[cirakālaṃ samāgato (pī.)]</span> tayā, avinaṭṭho punarantaraṃ ciraṃ;</p>
<p class="gathalast">Punarajjasamāgato tayā, na hi nassanti katāni gotama.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā dhammaruciyo thero imā gāthāyo</p>
<p class="bodytext">Abhāsitthāti.</p>
<p class="centered">Dhammaruciyattherassāpadānaṃ navamaṃ.</p>
<p class="subhead">10. Sālamaṇḍapiyattheraapadānaṃ</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Ajjhogāhetvā <a name="V2.0070"></a> sālavanaṃ, sukato assamo mama;</p>
<p class="gathalast">Sālapupphehi sañchanno, vasāmi vipine tadā.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Piyadassī ca bhagavā, sayambhū aggapuggalo;</p>
<p class="gathalast">Vivekakāmo sambuddho, sālavanamupāgami.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Assamā abhinikkhamma, pavanaṃ agamāsahaṃ;</p>
<p class="gathalast">Mūlaphalaṃ gavesanto, āhiṇḍāmi vane tadā.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Tatthaddasāsiṃ <a name="T2.0121"></a> sambuddhaṃ, piyadassiṃ mahāyasaṃ;</p>
<p class="gathalast">Sunisinnaṃ samāpannaṃ, virocantaṃ mahāvane.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Catudaṇḍe <a name="M2.0071"></a> ṭhapetvāna, buddhassa uparī ahaṃ;</p>
<p class="gathalast">Maṇḍapaṃ sukataṃ katvā, sālapupphehi chādayiṃ.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Sattāhaṃ dhārayitvāna, maṇḍapaṃ sālachāditaṃ;</p>
<p class="gathalast">Tattha cittaṃ pasādetvā, buddhaseṭṭhamavandahaṃ.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Bhagavā <a name="P2.0432"></a> tamhi samaye, vuṭṭhahitvā samādhito;</p>
<p class="gathalast">Yugamattaṃ pekkhamāno, nisīdi purisuttamo.</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Sāvako varuṇo nāma, piyadassissa satthuno;</p>
<p class="gathalast">Vasīsatasahassehi, upagacchi vināyakaṃ.</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘Piyadassī ca bhagavā, lokajeṭṭho narāsabho;</p>
<p class="gathalast">Bhikkhusaṅghe nisīditvā, sitaṃ pātukarī jino.</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘Anuruddho upaṭṭhāko, piyadassissa satthuno;</p>
<p class="gathalast">Ekaṃsaṃ cīvaraṃ katvā, apucchittha mahāmuniṃ.</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘‘Ko nu kho bhagavā hetu, sitakammassa satthuno;</p>
<p class="gathalast">Kāraṇe vijjamānamhi, satthā pātukare sitaṃ’.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘‘Sattāhaṃ sālacchadanaṃ <span class="note">[pupphachadanaṃ (sī. syā. pī.)]</span>, yo me dhāresi māṇavo;</p>
<p class="gathalast">Tassa kammaṃ saritvāna, sitaṃ pātukariṃ ahaṃ.</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘‘Anokāsaṃ na passāmi, yattha <span class="note">[yaṃ taṃ (syā. pī. ka.)]</span> puññaṃ vipaccati;</p>
<p class="gathalast">Devaloke <a name="T2.0122"></a> manusse vā, okāsova na sammati.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘‘Devaloke <a name="V2.0071"></a> vasantassa, puññakammasamaṅgino;</p>
<p class="gathalast">Yāvatā parisā tassa, sālacchannā bhavissati.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘‘Tattha dibbehi naccehi, gītehi vāditehi ca;</p>
<p class="gathalast">Ramissati sadā santo, puññakammasamāhito.</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘‘Yāvatā parisā tassa, gandhagandhī bhavissati;</p>
<p class="gathalast">Sālassa pupphavasso ca, pavassissati tāvade.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘‘Tato cutoyaṃ manujo, mānusaṃ āgamissati;</p>
<p class="gathalast">Idhāpi sālacchadanaṃ, sabbakālaṃ dharissati <span class="note">[dhariyati (sī. pī.)]</span>.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘‘Idha <a name="M2.0072"></a> naccañca gītañca, sammatāḷasamāhitaṃ;</p>
<p class="gathalast">Parivāressanti maṃ niccaṃ, buddhapūjāyidaṃ phalaṃ.</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘‘Uggacchante ca sūriye, sālavassaṃ pavassati;</p>
<p class="gathalast">Puññakammena saṃyuttaṃ, vassate sabbakālikaṃ.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘‘Aṭṭhārase kappasate, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘‘Dhammaṃ abhisamentassa, sālacchannaṃ bhavissati;</p>
<p class="gathalast">Citake jhāyamānassa, chadanaṃ tattha hessati’.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘Vipākaṃ kittayitvāna, piyadassī mahāmuni;</p>
<p class="gathalast">Parisāya dhammaṃ desesi, tappento dhammavuṭṭhiyā.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘Tiṃsakappāni <a name="T2.0123"></a><a name="P2.0433"></a> devesu, devarajjamakārayiṃ;</p>
<p class="gathalast">Saṭṭhi ca sattakkhattuñca, cakkavattī ahosahaṃ.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘Devalokā idhāgantvā, labhāmi vipulaṃ sukhaṃ;</p>
<p class="gathalast">Idhāpi sālacchadanaṃ, maṇḍapassa idaṃ phalaṃ.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘Ayaṃ pacchimako mayhaṃ, carimo vattate bhavo;</p>
<p class="gathalast">Idhāpi sālacchadanaṃ, hessati sabbakālikaṃ.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘Mahāmuniṃ tosayitvā, gotamaṃ sakyapuṅgavaṃ;</p>
<p class="gathalast">Pattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘Aṭṭhārase <a name="V2.0072"></a> kappasate, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="M2.0073"></a> sudaṃ āyasmā sālamaṇḍapiyo thero imā gāthāyo</p>
<p class="bodytext">Abhāsitthāti.</p>
<p class="centered">Sālamaṇḍapiyattherassāpadānaṃ dasamaṃ.</p>
<p class="centered">Paṃsukūlavaggo ekūnapaññāsamo.</p>
<p class="bodytext">Tassuddānaṃ –</p>
<p class="gatha1">Paṃsukūlaṃ <a name="T2.0124"></a> buddhasaññī, bhisado ñāṇakittako;</p>
<p class="gathalast">Candanī dhātupūjī ca, pulinuppādakopi ca.</p>
<p class="gatha1">Taraṇo dhammaruciko, sālamaṇḍapiyo tathā;</p>
<p class="gathalast">Satāni dve honti gāthā, ūnavīsatimeva ca.</p>
<a name="kn10_50"></a>
<p class="chapter">50. Kiṅkaṇipupphavaggo</p>
<p class="subhead">1. Tikiṅkaṇipupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Kaṇikāraṃva <a name="T2.0125"></a><a name="M2.0074"></a><a name="V2.0073"></a> jotantaṃ, nisinnaṃ pabbatantare;</p>
<p class="gathalast">Addasaṃ virajaṃ buddhaṃ, vipassiṃ lokanāyakaṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Tīṇi kiṅkaṇipupphāni, paggayha abhiropayiṃ;</p>
<p class="gathalast">Sambuddhamabhipūjetvā, gacchāmi dakkhiṇāmukho.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Ekanavutito kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Kilesā <a name="P2.0434"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā tikiṅkaṇipupphiyo thero imā</p>
<p class="bodytext">Gāthāyo abhāsitthāti.</p>
<p class="centered">Tikiṅkaṇipupphiyattherassāpadānaṃ paṭhamaṃ.</p>
<p class="subhead">2. Paṃsukūlapūjakattheraapadānaṃ</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Himavantassāvidūre<a name="T2.0126"></a><a name="V2.0074"></a>, udaṅgaṇo nāma pabbato;</p>
<p class="gathalast">Tatthaddasaṃ paṃsukūlaṃ, dumaggamhi vilambitaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Tīṇi kiṅkaṇipupphāni, ocinitvānahaṃ tadā;</p>
<p class="gathalast">Haṭṭho haṭṭhena cittena, paṃsukūlamapūjayiṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Ekanavutito <a name="M2.0075"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, pūjitvā arahaddhajaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā paṃsukūlapūjako thero imā gāthāyo</p>
<p class="bodytext">Abhāsitthāti.</p>
<p class="centered">Paṃsukūlapūjakattherassāpadānaṃ dutiyaṃ.</p>
<p class="subhead">3. Koraṇḍapupphiyattheraapadānaṃ</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Vanakammiko <a name="T2.0127"></a> pure āsiṃ, pitumātumatenahaṃ <span class="note">[pitupetāmahenahaṃ (sī. syā. pī.)]</span>;</p>
<p class="gathalast">Pasumārena jīvāmi, kusalaṃ me na vijjati.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Mama āsayasāmantā, tisso lokagganāyako;</p>
<p class="gathalast">Padāni tīṇi dassesi, anukampāya cakkhumā.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Akkante ca pade disvā, tissanāmassa satthuno;</p>
<p class="gathalast">Haṭṭho haṭṭhena cittena, pade cittaṃ pasādayiṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Koraṇḍaṃ pupphitaṃ disvā, pādapaṃ dharaṇīruhaṃ;</p>
<p class="gathalast">Sakosakaṃ gahetvāna, padaseṭṭhamapūjayiṃ <span class="note">[padaseṭṭhe apūjayiṃ (sī. pī.)]</span>.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Tena <a name="V2.0075"></a><a name="P2.0435"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Koraṇḍakachavi homi, suppabhāso <span class="note">[sapabhāso (sī. syā. pī. ka.)]</span> bhavāmahaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Dvenavute ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, padapūjāyidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Svāgataṃ <a name="M2.0076"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Paṭisambhidā <a name="T2.0128"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā koraṇḍapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Koraṇḍapupphiyattherassāpadānaṃ tatiyaṃ.</p>
<p class="subhead">4. Kiṃsukapupphiyattheraapadānaṃ</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Kiṃsukaṃ pupphitaṃ disvā, paggahetvāna añjaliṃ;</p>
<p class="gathalast">Buddhaseṭṭhaṃ saritvāna, ākāse abhipūjayiṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ekatiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kiṃsukapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Kiṃsukapupphiyattherassāpadānaṃ catutthaṃ.</p>
<p class="subhead">5. Upaḍḍhadussadāyakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Padumuttarabhagavato<a name="T2.0129"></a><a name="V2.0076"></a>, sujāto nāma sāvako;</p>
<p class="gathalast">Paṃsukūlaṃ gavesanto, saṅkāre carate <span class="note">[caratī (sī. ka.)]</span> tadā.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Nagare haṃsavatiyā, paresaṃ bhatako ahaṃ;</p>
<p class="gathalast">Upaḍḍhadussaṃ datvāna, sirasā abhivādayiṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Tena <a name="M2.0077"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Tettiṃsakkhattuṃ <a name="P2.0436"></a> devindo, devarajjamakārayiṃ;</p>
<p class="gathalast">Sattasattatikkhattuñca, cakkavattī ahosahaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Upaḍḍhadussadānena, modāmi akutobhayo.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Icchamāno cahaṃ ajja, sakānanaṃ sapabbataṃ;</p>
<p class="gathalast">Khomadussehi chādeyyaṃ, aḍḍhadussassidaṃ phalaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Satasahassito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, aḍḍhadussassidaṃ phalaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Paṭisambhidā <a name="T2.0130"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā upaḍḍhadussadāyako thero imā</p>
<p class="bodytext">Gāthāyo abhāsitthāti.</p>
<p class="centered">Upaḍḍhadussadāyakattherassāpadānaṃ pañcamaṃ.</p>
<p class="subhead">6. Ghatamaṇḍadāyakattheraapadānaṃ</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Sucintitaṃ bhagavantaṃ, lokajeṭṭhaṃ narāsabhaṃ;</p>
<p class="gathalast">Upaviṭṭhaṃ mahāraññaṃ, vātābādhena pīḷitaṃ.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Disvā <a name="V2.0077"></a> cittaṃ pasādetvā, ghatamaṇḍamupānayiṃ;</p>
<p class="gathalast">Katattā ācitattā <span class="note">[upacitattā (syā. ka.)]</span> ca, gaṅgā bhāgīrathī ayaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Mahāsamuddā cattāro, ghataṃ sampajjare mama;</p>
<p class="gathalast">Ayañca pathavī ghorā, appamāṇā asaṅkhiyā.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Mama saṅkappamaññāya, bhavate madhusakkarā <span class="note">[madhusakkharā (syā. ka.)]</span>;</p>
<p class="gathalast">Cātuddīpā ime rukkhā, pādapā dharaṇīruhā.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Mama <a name="M2.0078"></a> saṅkappamaññāya, kapparukkhā bhavanti te;</p>
<p class="gathalast">Paññāsakkhattuṃ devindo, devarajjamakārayiṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ekapaññāsakkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Catunnavutito <span class="note">[chanavute ito (sī.)]</span> kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ghatamaṇḍassidaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Kilesā <a name="T2.0131"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ghatamaṇḍadāyako thero imā gāthāyo</p>
<p class="bodytext">Abhāsitthāti.</p>
<p class="centered">Ghatamaṇḍadāyakattherassāpadānaṃ chaṭṭhaṃ.</p>
<p class="subhead">7. Udakadāyakattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Padumuttarabuddhassa<a name="P2.0437"></a>, bhikkhusaṅghe anuttare;</p>
<p class="gathalast">Pasannacitto sumano, pānīghaṭamapūrayiṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Pabbatagge dumagge vā, ākāse vātha bhūmiyaṃ;</p>
<p class="gathalast">Yadā pānīyamicchāmi, khippaṃ nibbattate mama.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Satasahassito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, dakadānassidaṃ phalaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Kilesā <a name="V2.0078"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā <a name="T2.0132"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā udakadāyako thero imā gāthāyo</p>
<p class="bodytext">Abhāsitthāti.</p>
<p class="centered">Udakadāyakattherassāpadānaṃ sattamaṃ.</p>
<p class="subhead">8. Pulinathūpiyattheraapadānaṃ</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Himavantassāvidūre<a name="M2.0079"></a>, yamako nāma pabbato;</p>
<p class="gathalast">Assamo sukato mayhaṃ, paṇṇasālā sumāpitā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Nārado nāma nāmena, jaṭilo uggatāpano;</p>
<p class="gathalast">Catuddasasahassāni, sissā paricaranti maṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Paṭisallīnako santo, evaṃ cintesahaṃ tadā;</p>
<p class="gathalast">‘Sabbo jano maṃ pūjeti, nāhaṃ pūjemi kiñcanaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘‘Na me ovādako atthi, vattā koci na vijjati;</p>
<p class="gathalast">Anācariyupajjhāyo, vane vāsaṃ upemahaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Upāsamāno yamahaṃ, garucittaṃ upaṭṭhahe;</p>
<p class="gathalast">So me ācariyo natthi, vanavāso niratthako.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘‘Āyāgaṃ me gavesissaṃ, garuṃ bhāvaniyaṃ tathā;</p>
<p class="gathalast">Sāvassayo vasissāmi, na koci garahissati’.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Uttānakūlā nadikā, supatitthā manoramā;</p>
<p class="gathalast">Saṃsuddhapulinākiṇṇā, avidūre mamassamaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Nadiṃ <a name="T2.0133"></a> amarikaṃ nāma, upagantvānahaṃ tadā;</p>
<p class="gathalast">Saṃvaḍḍhayitvā pulinaṃ, akaṃ pulinacetiyaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Ye <a name="P2.0438"></a> te ahesuṃ sambuddhā, bhavantakaraṇā munī;</p>
<p class="gathalast">Tesaṃ etādiso thūpo, taṃ nimittaṃ karomahaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Karitvā <a name="V2.0079"></a> pulinaṃ <span class="note">[puḷine (sī. syā. pī.)]</span> thūpaṃ, sovaṇṇaṃ māpayiṃ ahaṃ;</p>
<p class="gathalast">Soṇṇakiṅkaṇipupphāni, sahasse tīṇi pūjayiṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Sāyapātaṃ namassāmi, vedajāto katañjalī;</p>
<p class="gathalast">Sammukhā viya sambuddhaṃ, vandiṃ pulinacetiyaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Yadā kilesā jāyanti, vitakkā gehanissitā;</p>
<p class="gathalast">Sarāmi sukataṃ thūpaṃ, paccavekkhāmi tāvade.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Upanissāya viharaṃ, satthavāhaṃ vināyakaṃ;</p>
<p class="gathalast">Kilese saṃvaseyyāsi, na yuttaṃ tava mārisa.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Saha <a name="M2.0080"></a> āvajjite thūpe, gāravaṃ hoti me tadā;</p>
<p class="gathalast">Kuvitakke vinodesiṃ, nāgo tuttaṭṭito yathā.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Evaṃ viharamānaṃ maṃ, maccurājābhimaddatha;</p>
<p class="gathalast">Tattha kālaṅkato santo, brahmalokamagacchahaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Yāvatāyuṃ vasitvāna, tidive <span class="note">[tidase (sī. pī.)]</span> upapajjahaṃ;</p>
<p class="gathalast">Asītikkhattuṃ devindo, devarajjamakārayiṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Satānaṃ tīṇikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Soṇṇakiṅkaṇipupphānaṃ <a name="T2.0134"></a> <span class="note">[tesaṃ kiṅkaṇipupphānaṃ (sī.)]</span>, vipākaṃ anubhomahaṃ;</p>
<p class="gathalast">Dhātīsatasahassāni, parivārenti maṃ <span class="note">[me (ka.)]</span> bhave.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Thūpassa pariciṇṇattā, rajojallaṃ na limpati;</p>
<p class="gathalast">Gatte sedā na muccanti, suppabhāso bhavāmahaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Aho me sukato thūpo, sudiṭṭhāmarikā nadī;</p>
<p class="gathalast">Thūpaṃ katvāna pulinaṃ, pattomhi acalaṃ padaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Kusalaṃ kattukāmena, jantunā sāragāhinā;</p>
<p class="gathalast">Natthi khettaṃ akhettaṃ vā, paṭipattīva sādhakā <span class="note">[sārikā (pī.), sārakā (syā.), sāratā (ka.)]</span>.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Yathāpi balavā poso, aṇṇavaṃ taritussahe;</p>
<p class="gathalast">Parittaṃ kaṭṭhamādāya, pakkhandeyya mahāsaraṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Imāhaṃ kaṭṭhaṃ nissāya, tarissāmi mahodadhiṃ;</p>
<p class="gathalast">Ussāhena vīriyena, tareyya udadhiṃ naro.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Tatheva <a name="V2.0080"></a><a name="P2.0439"></a> me kataṃ kammaṃ, parittaṃ thokakañca yaṃ;</p>
<p class="gathalast">Taṃ kammaṃ upanissāya, saṃsāraṃ samatikkamiṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Pacchime bhave sampatte, sukkamūlena codito;</p>
<p class="gathalast">Sāvatthiyaṃ pure jāto, mahāsāle suaḍḍhake.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Saddhā mātā pitā mayhaṃ, buddhassa saraṇaṃ gatā;</p>
<p class="gathalast">Ubho diṭṭhapadā ete, anuvattanti sāsanaṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Bodhipapaṭikaṃ <a name="M2.0081"></a> gayha, soṇṇathūpamakārayuṃ;</p>
<p class="gathalast">Sāyapātaṃ <span class="note">[sāyaṃ pātaṃ (syā. ka.)]</span> namassanti, sakyaputtassa sammukhā.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Uposathamhi <a name="T2.0135"></a> divase, soṇṇathūpaṃ vinīharuṃ;</p>
<p class="gathalast">Buddhassa vaṇṇaṃ kittentā, tiyāmaṃ vītināmayuṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Saha disvānahaṃ <span class="note">[pasādetvānahaṃ (ka.)]</span> thūpaṃ, sariṃ pulinacetiyaṃ;</p>
<p class="gathalast">Ekāsane nisīditvā, arahattamapāpuṇiṃ.</p>
<p class="centered">Dvāvīsatimaṃ bhāṇavāraṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Gavesamāno taṃ vīraṃ, dhammasenāpatiddasaṃ;</p>
<p class="gathalast">Agārā nikkhamitvāna, pabbajiṃ tassa santike.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Jātiyā sattavassena, arahattamapāpuṇiṃ;</p>
<p class="gathalast">Upasampādayī buddho, guṇamaññāya cakkhumā.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Dārakeneva santena, kiriyaṃ niṭṭhitaṃ mayā;</p>
<p class="gathalast">Kataṃ me karaṇīyajja, sakyaputtassa sāsane.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Sabbaverabhayātīto, sabbasaṅgātigo <span class="note">[sabbasaṅkātito (ka.)]</span> isi;</p>
<p class="gathalast">Sāvako te mahāvīra, soṇṇathūpassidaṃ phalaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0136"></a> sudaṃ āyasmā pulinathūpiyo thero imā gāthāyo</p>
<p class="bodytext">Abhāsitthāti.</p>
<p class="centered">Pulinathūpiyattherassāpadānaṃ aṭṭhamaṃ.</p>
<p class="subhead">9. Naḷakuṭidāyakattheraapadānaṃ</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Himavantassāvidūre<a name="V2.0081"></a><a name="P2.0440"></a>, hārito nāma pabbato;</p>
<p class="gathalast">Sayambhū nārado nāma, rukkhamūle vasī tadā.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Naḷāgāraṃ <a name="M2.0082"></a> karitvāna, tiṇena chādayiṃ ahaṃ;</p>
<p class="gathalast">Caṅkamaṃ sodhayitvāna, sayambhussa adāsahaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Tattha me sukataṃ byamhaṃ, naḷakuṭikanimmitaṃ;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Catuddasesu kappesu, devaloke ramiṃ ahaṃ;</p>
<p class="gathalast">Ekasattatikkhattuñca, devarajjamakārayiṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Catutiṃsatikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Dhammapāsādamāruyha, sabbākāravarūpamaṃ;</p>
<p class="gathalast">Yadicchakāhaṃ vihare, sakyaputtassa sāsane.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Ekatiṃse ito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, naḷakuṭiyidaṃ phalaṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Kilesā <a name="T2.0137"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā naḷakuṭidāyako thero imā gāthāyo</p>
<p class="bodytext">Abhāsitthāti.</p>
<p class="centered">Naḷakuṭidāyakattherassāpadānaṃ navamaṃ.</p>
<p class="subhead">10. Piyālaphaladāyakattheraapadānaṃ</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Migaluddo <a name="V2.0082"></a> pure āsiṃ, vipine vicaraṃ tadā;</p>
<p class="gathalast">Addasaṃ virajaṃ buddhaṃ, sabbadhammāna pāraguṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Piyālaphalamādāya, buddhaseṭṭhassadāsahaṃ;</p>
<p class="gathalast">Puññakkhettassa vīrassa, pasanno sehi pāṇibhi.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Ekatiṃse <a name="M2.0083"></a> ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Kilesā <a name="P2.0441"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Paṭisambhidā <a name="T2.0138"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā piyālaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Piyālaphaladāyakattherassāpadānaṃ dasamaṃ.</p>
<p class="centered">Kiṅkaṇipupphavaggo paññāsamo.</p>
<p class="bodytext">Tassuddānaṃ –</p>
<p class="gatha1">Kiṅkaṇī paṃsukūlañca, koraṇḍamatha kiṃsukaṃ;</p>
<p class="gathalast">Upaḍḍhadussī ghatado, udakaṃ thūpakārako.</p>
<p class="gatha1">Naḷakārī ca navamo, piyālaphaladāyako;</p>
<p class="gathalast">Satamekañca gāthānaṃ, navakañca taduttari.</p>
<p class="bodytext">Atha vagguddānaṃ –</p>
<p class="gatha1">Metteyyavaggo bhaddāli, sakiṃsammajjakopi ca;</p>
<p class="gathalast">Ekavihārī vibhītakī, jagatī sālapupphiyo.</p>
<p class="gatha1">Naḷāgāraṃ paṃsukūlaṃ, kiṅkaṇipupphiyo tathā;</p>
<p class="gathalast">Asīti dve ca gāthāyo, catuddasasatāni ca.</p>
<p class="centered">Metteyyavaggadasakaṃ.</p>
<p class="centered">Pañcamasatakaṃ samattaṃ.</p>
<a name="kn10_51"></a>
<p class="chapter">51. Kaṇikāravaggo</p>
<p class="subhead">1. Tikaṇikārapupphiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Sumedho <a name="T2.0139"></a><a name="M2.0084"></a><a name="V2.0083"></a> nāma sambuddho, bāttiṃsavaralakkhaṇo;</p>
<p class="gathalast">Vivekakāmo sambuddho, himavantamupāgamiṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Ajjhogayha himavantaṃ, aggo kāruṇiko muni;</p>
<p class="gathalast">Pallaṅkamābhujitvāna, nisīdi purisuttamo.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Vijjādharo tadā āsiṃ, antalikkhacaro ahaṃ;</p>
<p class="gathalast">Tisūlaṃ sukataṃ gayha, gacchāmi ambare tadā.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Pabbatagge yathā aggi, puṇṇamāyeva candimā;</p>
<p class="gathalast">Vane obhāsate buddho, sālarājāva phullito.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Vanaggā <a name="P2.0442"></a> nikkhamitvāna, buddharaṃsībhidhāvare;</p>
<p class="gathalast">Naḷaggivaṇṇasaṅkāsā, disvā cittaṃ pasādayiṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Vicinaṃ addasaṃ pupphaṃ, kaṇikāraṃ devagandhikaṃ;</p>
<p class="gathalast">Tīṇi pupphāni ādāya, buddhaseṭṭhamapūjayiṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Buddhassa ānubhāvena, tīṇi pupphāni me tadā;</p>
<p class="gathalast">Uddhaṃvaṇṭā adhopattā, chāyaṃ kubbanti satthuno.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Tattha <a name="T2.0140"></a> me sukataṃ byamhaṃ, kaṇikārīti ñāyati;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Sahassakaṇḍaṃ satabheṇḍu <span class="note">[satageṇḍu (syā.)]</span>, dhajāluharitāmayaṃ;</p>
<p class="gathalast">Satasahassaniyyūhā, byamhe pātubhaviṃsu me.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Soṇṇamayā maṇimayā, lohitaṅgamayāpi ca;</p>
<p class="gathalast">Phalikāpi ca pallaṅkā, yenicchakā yadicchakā <span class="note">[yenicchayā yadicchakaṃ (syā.), yadicchakāyadicchakā (ka.)]</span>.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Mahārahañca <a name="M2.0085"></a><a name="V2.0084"></a> sayanaṃ, tūlikāvikatīyutaṃ;</p>
<p class="gathalast">Uddhalomikaekantaṃ, bimbohanasamāyutaṃ <span class="note">[bibbohanasamāyutaṃ… (syā. ka.)]</span>.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Bhavanā nikkhamitvāna, caranto devacārikaṃ;</p>
<p class="gathalast">Yadā icchāmi gamanaṃ, devasaṅghapurakkhato.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Pupphassa heṭṭhā tiṭṭhāmi, uparicchadanaṃ mama;</p>
<p class="gathalast">Samantā yojanasataṃ, kaṇikārehi chāditaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Saṭṭhituriyasahassāni, sāyapātamupaṭṭhahuṃ;</p>
<p class="gathalast">Parivārenti maṃ niccaṃ, rattindivamatanditā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Tattha naccehi gītehi, tāḷehi vāditehi ca;</p>
<p class="gathalast">Ramāmi khiḍḍāratiyā, modāmi kāmakāmihaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Tattha bhutvā pivitvā ca, modāmi tidase tadā;</p>
<p class="gathalast">Nārīgaṇehi sahito, modāmi byamhamuttame.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Satānaṃ pañcakkhattuñca, devarajjamakārayiṃ;</p>
<p class="gathalast">Satānaṃ tīṇikkhattuñca, cakkavattī ahosahaṃ;</p>
<p class="gathalast">Padesarajjaṃ <a name="T2.0141"></a> vipulaṃ, gaṇanāto asaṅkhiyaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Bhavābhave saṃsaranto, mahābhogaṃ labhāmahaṃ;</p>
<p class="gathalast">Bhoge me ūnatā natthi, buddhapūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Duve <a name="P2.0443"></a> bhave saṃsarāmi, devatte atha mānuse;</p>
<p class="gathalast">Aññaṃ gatiṃ na jānāmi, buddhapūjāyidaṃ phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Duve kule pajāyāmi, khattiye cāpi brāhmaṇe;</p>
<p class="gathalast">Nīce kule na jāyāmi, buddhapūjāyidaṃ phalaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Hatthiyānaṃ assayānaṃ, sivikaṃ sandamānikaṃ;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Dāsīgaṇaṃ dāsagaṇaṃ, nāriyo samalaṅkatā;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Koseyyakambaliyāni, khomakappāsikāni ca;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Navavatthaṃ <a name="M2.0086"></a><a name="V2.0085"></a> navaphalaṃ, navaggarasabhojanaṃ;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Imaṃ khāda imaṃ bhuñja, imamhi sayane saya;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Sabbattha pūjito homi, yaso abbhuggato mama;</p>
<p class="gatha2">Mahāpakkho sadā homi, abhejjapariso sadā;</p>
<p class="gathalast">Ñātīnaṃ uttamo homi, buddhapūjāyidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Sītaṃ <a name="T2.0142"></a> uṇhaṃ na jānāmi, pariḷāho na vijjati;</p>
<p class="gathalast">Atho cetasikaṃ dukkhaṃ, hadaye me na vijjati.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Suvaṇṇavaṇṇo hutvāna, saṃsarāmi bhavābhave;</p>
<p class="gathalast">Vevaṇṇiyaṃ na jānāmi, buddhapūjāyidaṃ phalaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Devalokā cavitvāna, sukkamūlena codito;</p>
<p class="gathalast">Sāvatthiyaṃ pure jāto, mahāsāle suaḍḍhake.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Pañca kāmaguṇe hitvā, pabbajiṃ anagāriyaṃ;</p>
<p class="gathalast">Jātiyā sattavassohaṃ, arahattamapāpuṇiṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Upasampādayī buddho, guṇamaññāya cakkhumā;</p>
<p class="gathalast">Taruṇo pūjanīyohaṃ, buddhapūjāyidaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Dibbacakkhu visuddhaṃ me, samādhikusalo ahaṃ;</p>
<p class="gathalast">Abhiññāpāramippatto, buddhapūjāyidaṃ phalaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā anuppatto, iddhipādesu kovido;</p>
<p class="gathalast">Dhammesu pāramippatto, buddhapūjāyidaṃ phalaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tiṃsakappasahassamhi<a name="P2.0444"></a>, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Paṭisambhidā <a name="T2.0143"></a><a name="M2.0087"></a><a name="V2.0086"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ.</p>
<p class="centered">Itthaṃ sudaṃ āyasmā tikaṇikārapupphiyo thero imā</p>
<p class="bodytext">Gāthāyo abhāsitthāti.</p>
<p class="centered">Tikaṇikārapupphiyattherassāpadānaṃ paṭhamaṃ.</p>
<p class="subhead">2. Ekapattadāyakattheraapadānaṃ</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Nagare haṃsavatiyā, kumbhakāro ahosahaṃ;</p>
<p class="gathalast">Addasaṃ virajaṃ buddhaṃ, oghatiṇṇamanāsavaṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Sukataṃ mattikāpattaṃ, buddhaseṭṭhassadāsahaṃ;</p>
<p class="gathalast">Pattaṃ datvā bhagavato, ujubhūtassa tādino.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Bhave nibbattamānohaṃ, soṇṇathāle labhāmahaṃ;</p>
<p class="gathalast">Rūpimaye ca sovaṇṇe, taṭṭike ca maṇīmaye.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Pātiyo paribhuñjāmi, puññakammassidaṃ phalaṃ;</p>
<p class="gathalast">Yasānañca dhanānañca <span class="note">[yasasāva janānañca (syā.)]</span>, aggabhūto <span class="note">[pattabhūto (sī. pī.)]</span> ca homahaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Yathāpi bhaddake khette, bījaṃ appampi ropitaṃ;</p>
<p class="gathalast">Sammādhāraṃ pavacchante, phalaṃ toseti kassakaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Tathevidaṃ pattadānaṃ, buddhakhettamhi ropitaṃ;</p>
<p class="gathalast">Pītidhāre pavassante, phalaṃ maṃ tosayissati.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Yāvatā khettā vijjanti, saṅghāpi ca gaṇāpi ca;</p>
<p class="gathalast">Buddhakhettasamo natthi, sukhado sabbapāṇinaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Namo <a name="T2.0144"></a> te purisājañña, namo te purisuttama;</p>
<p class="gathalast">Ekapattaṃ daditvāna, pattomhi acalaṃ padaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Ekanavutito kappe, yaṃ pattamadadiṃ tadā;</p>
<p class="gathalast">Duggatiṃ nābhijānāmi, pattadānassidaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Kilesā <a name="V2.0087"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Svāgataṃ <a name="M2.0088"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ekapattadāyako thero imā gāthāyo</p>
<p class="bodytext">Abhāsitthāti.</p>
<p class="centered">Ekapattadāyakattherassāpadānaṃ dutiyaṃ.</p>
<p class="subhead">3. Kāsumāraphaliyattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Kaṇikāraṃva <a name="P2.0445"></a> jotantaṃ, nisinnaṃ pabbatantare;</p>
<p class="gathalast">Addasaṃ virajaṃ buddhaṃ, lokajeṭṭhaṃ narāsabhaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Pasannacitto sumano, sire katvāna añjaliṃ;</p>
<p class="gathalast">Kāsumārikamādāya, buddhaseṭṭhassadāsahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Ekatiṃse ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Kilesā <a name="T2.0145"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kāsumāraphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Kāsumāraphaliyattherassāpadānaṃ tatiyaṃ.</p>
<p class="subhead">4. Avaṭaphaliyattheraapadānaṃ</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Sahassaraṃsī bhagavā, sayambhū aparājito;</p>
<p class="gathalast">Vivekā uṭṭhahitvāna, gocarāyābhinikkhami.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Phalahattho <a name="V2.0088"></a> ahaṃ disvā, upagacchiṃ narāsabhaṃ;</p>
<p class="gathalast">Pasannacitto sumano, avaṭaṃ adadiṃ phalaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Catunnavutito <a name="M2.0089"></a> kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Paṭisambhidā <a name="T2.0146"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā avaṭaphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Avaṭaphaliyattherassāpadānaṃ catutthaṃ.</p>
<p class="subhead">5. Pādaphaliyattheraapadānaṃ</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</p>
<p class="gathalast">Rathiyaṃ paṭipajjantaṃ, pādaphalaṃ <span class="note">[vāraphalaṃ (sī.), cāraphalaṃ (syā.), pāraphalaṃ (pī.)]</span> adāsahaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Ekanavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Kilesā <a name="P2.0446"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā pādaphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Pādaphaliyattherassāpadānaṃ pañcamaṃ.</p>
<p class="subhead">6. Mātuluṅgaphaladāyakattheraapadānaṃ</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Kaṇikāraṃva <a name="T2.0147"></a><a name="V2.0089"></a> jalitaṃ, puṇṇamāyeva candimaṃ;</p>
<p class="gathalast">Jalantaṃ dīparukkhaṃva, addasaṃ lokanāyakaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Mātuluṅgaphalaṃ <a name="M2.0090"></a> gayha, adāsiṃ satthuno ahaṃ;</p>
<p class="gathalast">Dakkhiṇeyyassa vīrassa <span class="note">[dhīrassa (sī.)]</span>, pasanno sehi pāṇibhi.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Ekatiṃse ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mātuluṅgaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Mātuluṅgaphaladāyakattherassāpadānaṃ chaṭṭhaṃ.</p>
<p class="subhead">7. Ajeliphaladāyakattheraapadānaṃ</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Ajjuno <span class="note">[ajino (syā.)]</span> nāma sambuddho, himavante vasī tadā;</p>
<p class="gathalast">Caraṇena ca sampanno, samādhikusalo muni.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Kumbhamattaṃ <a name="T2.0148"></a> gahetvāna, ajeliṃ <span class="note">[añjaliṃ (syā.), ajelaṃ (pī.)]</span> jīvajīvakaṃ;</p>
<p class="gathalast">Chattapaṇṇaṃ gahetvāna, adāsiṃ satthuno ahaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Catunnavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ajeliphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Ajeliphaladāyakattherassāpadānaṃ sattamaṃ.</p>
<p class="subhead">8. Amodaphaliyattheraapadānaṃ</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Suvaṇṇavaṇṇaṃ <a name="M2.0091"></a><a name="V2.0090"></a><a name="P2.0447"></a> sambuddhaṃ, āhutīnaṃ paṭiggahaṃ;</p>
<p class="gathalast">Rathiyaṃ paṭipajjantaṃ, amodamadadiṃ phalaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Ekanavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Svāgataṃ <a name="T2.0149"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā amodaphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Amodaphaliyattherassāpadānaṃ aṭṭhamaṃ.</p>
<p class="subhead">9. Tālaphaladāyakattheraapadānaṃ</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Sataraṃsī nāma bhagavā, sayambhū aparājito;</p>
<p class="gathalast">Vivekā vuṭṭhahitvāna, gocarāyābhinikkhami.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Phalahattho ahaṃ disvā, upagacchiṃ narāsabhaṃ;</p>
<p class="gathalast">Pasannacitto sumano, tālaphalaṃ adāsahaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Catunnavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0150"></a> sudaṃ āyasmā tālaphaladāyako thero imā gāthāyo</p>
<p class="bodytext">Abhāsitthāti.</p>
<p class="centered">Tālaphaladāyakattherassāpadānaṃ navamaṃ.</p>
<p class="subhead">10. Nāḷikeraphaladāyakattheraapadānaṃ</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Nagare <a name="M2.0092"></a><a name="V2.0091"></a> bandhumatiyā, ārāmiko ahaṃ tadā;</p>
<p class="gathalast">Addasaṃ virajaṃ buddhaṃ, gacchantaṃ anilañjase.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Nāḷikeraphalaṃ gayha, buddhaseṭṭhassadāsahaṃ;</p>
<p class="gathalast">Ākāse ṭhitako santo, paṭiggaṇhi mahāyaso.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Vittisañjanano <a name="P2.0448"></a> mayhaṃ, diṭṭhadhammasukhāvaho;</p>
<p class="gathalast">Phalaṃ buddhassa datvāna, vippasannena cetasā.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Adhigacchiṃ tadā pītiṃ, vipulañca sukhuttamaṃ;</p>
<p class="gathalast">Uppajjateva ratanaṃ, nibbattassa tahiṃ tahiṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Ekanavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Dibbacakkhu visuddhaṃ me, samādhikusalo ahaṃ;</p>
<p class="gathalast">Abhiññāpāramippatto, phaladānassidaṃ phalaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Svāgataṃ vata me āsi…pe… <a name="T2.0151"></a> kataṃ buddhassa sāsanaṃ.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā nāḷikeraphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Nāḷikeraphaladāyakattherassāpadānaṃ dasamaṃ.</p>
<p class="centered">Kaṇikāravaggo ekapaññāsamo.</p>
<p class="bodytext">Tassuddānaṃ –</p>
<p class="gatha1">Kaṇikārekapattā ca, kāsumārī tathāvaṭā;</p>
<p class="gathalast">Pādañca mātuluṅgañca, ajelīmodameva ca.</p>
<p class="gatha1">Tālaṃ tathā nāḷikeraṃ, gāthāyo gaṇitā viha;</p>
<p class="gathalast">Ekaṃ gāthāsataṃ hoti, ūnādhikavivajjitaṃ.</p>
<a name="kn10_52"></a>
<p class="chapter">52. Phaladāyakavaggo</p>
<p class="subhead">1. Kurañciyaphaladāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Migaluddo <a name="T2.0152"></a><a name="M2.0093"></a><a name="V2.0092"></a> pure āsiṃ, vipine vicaraṃ ahaṃ;</p>
<p class="gathalast">Addasaṃ virajaṃ buddhaṃ, sabbadhammāna pāraguṃ.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Kurañciyaphalaṃ gayha, buddhaseṭṭhassadāsahaṃ;</p>
<p class="gathalast">Puññakkhettassa tādino, pasanno sehi pāṇibhi.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Ekatiṃse ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Kilesā <a name="P2.0449"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Svāgataṃ vata me āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kurañciyaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Kurañciyaphaladāyakattherassāpadānaṃ paṭhamaṃ.</p>
<p class="subhead">2. Kapitthaphaladāyakattheraapadānaṃ</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Suvaṇṇavaṇṇaṃ <a name="T2.0153"></a> sambuddhaṃ, āhutīnaṃ paṭiggahaṃ;</p>
<p class="gathalast">Rathiyaṃ paṭipajjantaṃ, kapitthaṃ <span class="note">[kapiṭṭhaṃ (syā.)]</span> adadiṃ phalaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Ekanavutito <a name="V2.0093"></a> kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Svāgataṃ <a name="M2.0094"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kapitthaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Kapitthaphaladāyakattherassāpadānaṃ dutiyaṃ.</p>
<p class="subhead">3. Kosambaphaliyattheraapadānaṃ</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Kakudhaṃ vilasantaṃva, devadevaṃ narāsabhaṃ;</p>
<p class="gathalast">Rathiyaṃ paṭipajjantaṃ, kosambaṃ <span class="note">[kosumbaṃ (sī. syā. pī.)]</span> adadiṃ tadā.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Ekatiṃse ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Kilesā <a name="T2.0154"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kosambaphaliyo thero imā gāthāyo</p>
<p class="bodytext">Abhāsitthāti.</p>
<p class="centered">Kosambaphaliyattherassāpadānaṃ tatiyaṃ.</p>
<p class="subhead">4. Ketakapupphiyattheraapadānaṃ</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Vinatānadiyā tīre, vihāsi purisuttamo;</p>
<p class="gathalast">Addasaṃ virajaṃ buddhaṃ, ekaggaṃ susamāhitaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Madhugandhassa <a name="V2.0094"></a> pupphena, ketakassa ahaṃ tadā;</p>
<p class="gathalast">Pasannacitto sumano, buddhaseṭṭhamapūjayiṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Ekanavutito <a name="M2.0095"></a><a name="P2.0450"></a> kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Svāgataṃ vata me āsi…pe… <a name="T2.0155"></a> kataṃ buddhassa sāsanaṃ.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ketakapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Ketakapupphiyattherassāpadānaṃ catutthaṃ.</p>
<p class="subhead">5. Nāgapupphiyattheraapadānaṃ</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;</p>
<p class="gathalast">Rathiyaṃ paṭipajjantaṃ, nāgapupphaṃ apūjayiṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Ekanavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā nāgapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Nāgapupphiyattherassāpadānaṃ pañcamaṃ.</p>
<p class="subhead">6. Ajjunapupphiyattheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Candabhāgānadītīre<a name="T2.0156"></a><a name="V2.0095"></a>, ahosiṃ kinnaro tadā;</p>
<p class="gathalast">Addasaṃ virajaṃ buddhaṃ, sayambhuṃ aparājitaṃ.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Pasannacitto sumano, vedajāto katañjalī;</p>
<p class="gathalast">Gahetvā ajjunaṃ pupphaṃ, sayambhuṃ abhipūjayiṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Tena <a name="M2.0096"></a> kammena sukatena, cetanāpaṇidhīhi ca;</p>
<p class="gathalast">Jahitvā kinnaraṃ dehaṃ, tāvatiṃsamagacchahaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Chattiṃsakkhattuṃ devindo, devarajjamakārayiṃ;</p>
<p class="gathalast">Dasakkhattuṃ cakkavattī, mahārajjamakārayiṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Sukhette vappitaṃ bījaṃ, sayambhumhi aho mama <span class="note">[ahosi me (syā.)]</span>.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kusalaṃ vijjate mayhaṃ, pabbajiṃ anagāriyaṃ;</p>
<p class="gathalast">Pūjāraho ahaṃ ajja, sakyaputtassa sāsane.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Paṭisambhidā <a name="P2.0451"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0157"></a> sudaṃ āyasmā ajjunapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Ajjunapupphiyattherassāpadānaṃ chaṭṭhaṃ.</p>
<p class="subhead">7. Kuṭajapupphiyattheraapadānaṃ</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Himavantassāvidūre, vasalo <span class="note">[cāvalo (sī. pī.), accayo (syā.)]</span> nāma pabbato;</p>
<p class="gathalast">Buddho sudassano nāma, vasate pabbatantare.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Pupphaṃ hemavantaṃ gayha, vehāsaṃ agamāsahaṃ;</p>
<p class="gathalast">Tatthaddasāsiṃ sambuddhaṃ, oghatiṇṇamanāsavaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Pupphaṃ <a name="V2.0096"></a> kuṭajamādāya, sire katvāna añjaliṃ <span class="note">[katvānahaṃ tadā (syā. pī. ka.)]</span>;</p>
<p class="gathalast">Buddhassa abhiropesiṃ, sayambhussa mahesino.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Ekatiṃse ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Kilesā <a name="M2.0097"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kuṭajapupphiyo thero imā gāthāyo</p>
<p class="bodytext">Abhāsitthāti.</p>
<p class="centered">Kuṭajapupphiyattherassāpadānaṃ sattamaṃ.</p>
<p class="subhead">8. Ghosasaññakattheraapadānaṃ</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Migaluddo <a name="T2.0158"></a> pure āsiṃ, araññe vipine ahaṃ;</p>
<p class="gathalast">Addasaṃ virajaṃ buddhaṃ, devasaṅghapurakkhataṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Catusaccaṃ pakāsentaṃ, desentaṃ amataṃ padaṃ;</p>
<p class="gathalast">Assosiṃ madhuraṃ dhammaṃ, sikhino lokabandhuno.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Ghose cittaṃ pasādesiṃ, asamappaṭipuggale;</p>
<p class="gathalast">Tattha cittaṃ pasādetvā, uttariṃ <span class="note">[atariṃ (sī. pī.)]</span> duttaraṃ bhavaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Ekatiṃse ito kappe, yaṃ saññamalabhiṃ tadā;</p>
<p class="gathalast">Duggatiṃ nābhijānāmi, ghosasaññāyidaṃ phalaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā ghosasaññako thero imā gāthāyo</p>
<p class="bodytext">Abhāsitthāti.</p>
<p class="centered">Ghosasaññakattherassāpadānaṃ aṭṭhamaṃ.</p>
<p class="subhead">9. Sabbaphaladāyakattheraapadānaṃ</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Varuṇo <a name="T2.0159"></a><a name="V2.0097"></a><a name="P2.0452"></a> nāma nāmena, brāhmaṇo mantapāragū;</p>
<p class="gathalast">Chaḍḍetvā dasaputtāni, vanamajjhogahiṃ tadā.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Assamaṃ <a name="M2.0098"></a> sukataṃ katvā, suvibhattaṃ manoramaṃ;</p>
<p class="gathalast">Paṇṇasālaṃ karitvāna, vasāmi vipine ahaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Padumuttaro lokavidū, āhutīnaṃ paṭiggaho;</p>
<p class="gathalast">Mamuddharitukāmo so, āgacchi mama assamaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Yāvatā vanasaṇḍamhi, obhāso vipulo ahu;</p>
<p class="gathalast">Buddhassa ānubhāvena, pajjalī vipinaṃ tadā.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Disvāna taṃ pāṭihīraṃ, buddhaseṭṭhassa tādino;</p>
<p class="gathalast">Pattapuṭaṃ gahetvāna, phalena pūjayiṃ ahaṃ.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Upagantvāna sambuddhaṃ, sahakhārimadāsahaṃ;</p>
<p class="gathalast">Anukampāya me buddho, idaṃ vacanamabravi.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘Khāribhāraṃ gahetvāna, pacchato ehi me tuvaṃ;</p>
<p class="gathalast">Paribhutte ca saṅghamhi, puññaṃ tava bhavissati’.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Puṭakantaṃ gahetvāna, bhikkhusaṅghassadāsahaṃ;</p>
<p class="gathalast">Tattha cittaṃ pasādetvā, tusitaṃ upapajjahaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Tattha dibbehi naccehi, gītehi vāditehi ca;</p>
<p class="gathalast">Puññakammena saṃyuttaṃ, anubhomi sadā sukhaṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Yaṃ <a name="T2.0160"></a> yaṃ yonupapajjāmi, devattaṃ atha mānusaṃ;</p>
<p class="gathalast">Bhoge me ūnatā natthi, phaladānassidaṃ phalaṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Yāvatā caturo dīpā, sasamuddā sapabbatā;</p>
<p class="gathalast">Phalaṃ buddhassa datvāna, issaraṃ kārayāmahaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Yāvatā me pakkhigaṇā, ākāse uppatanti ce;</p>
<p class="gathalast">Tepi maṃ vasamanventi, phaladānassidaṃ phalaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Yāvatā vanasaṇḍamhi, yakkhā bhūtā ca rakkhasā;</p>
<p class="gathalast">Kumbhaṇḍā garuḷā cāpi, pāricariyaṃ upenti me.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Kumbhā <a name="V2.0098"></a><a name="P2.0453"></a> soṇā madhukārā, ḍaṃsā ca makasā ubho;</p>
<p class="gathalast">Tepi maṃ vasamanventi, phaladānassidaṃ phalaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Supaṇṇā <a name="M2.0099"></a> nāma sakuṇā, pakkhijātā mahabbalā;</p>
<p class="gathalast">Tepi maṃ saraṇaṃ yanti, phaladānassidaṃ phalaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Yepi dīghāyukā nāgā, iddhimanto mahāyasā;</p>
<p class="gathalast">Tepi maṃ vasamanventi, phaladānassidaṃ phalaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Sīhā byagghā ca dīpī ca, acchakokataracchakā;</p>
<p class="gathalast">Tepi maṃ vasamanventi, phaladānassidaṃ phalaṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Osadhītiṇavāsī ca, ye ca ākāsavāsino;</p>
<p class="gathalast">Sabbe maṃ saraṇaṃ yanti, phaladānassidaṃ phalaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Sududdasaṃ sunipuṇaṃ, gambhīraṃ suppakāsitaṃ;</p>
<p class="gathalast">Phassayitvā <span class="note">[phusayitvā (ka.)]</span> viharāmi, phaladānassidaṃ phalaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Vimokkhe <a name="T2.0161"></a> aṭṭha phusitvā, viharāmi anāsavo;</p>
<p class="gathalast">Ātāpī nipako cāhaṃ, phaladānassidaṃ phalaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Ye phalaṭṭhā buddhaputtā, khīṇadosā mahāyasā;</p>
<p class="gathalast">Ahamaññataro tesaṃ, phaladānassidaṃ phalaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Abhiññāpāramiṃ gantvā, sukkamūlena codito;</p>
<p class="gathalast">Sabbāsave pariññāya, viharāmi anāsavo.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Tevijjā iddhipattā ca, buddhaputtā mahāyasā;</p>
<p class="gathalast">Dibbasotasamāpannā, tesaṃ aññataro ahaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Satasahassito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sabbaphaladāyako thero imā gāthāyo</p>
<p class="bodytext">Abhāsitthāti.</p>
<p class="centered">Sabbaphaladāyakattherassāpadānaṃ navamaṃ.</p>
<p class="subhead">10. Padumadhārikattheraapadānaṃ</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Himavantassāvidūre<a name="T2.0162"></a><a name="M2.0100"></a><a name="V2.0099"></a>, romaso nāma pabbato;</p>
<p class="gathalast">Buddhopi sambhavo nāma, abbhokāse vasī tadā.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Bhavanā nikkhamitvāna, padumaṃ dhārayiṃ ahaṃ;</p>
<p class="gathalast">Ekāhaṃ dhārayitvāna, bhavanaṃ punarāgamiṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Ekatiṃse <a name="P2.0454"></a> ito kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā padumadhāriko thero imā gāthāyo</p>
<p class="bodytext">Abhāsitthāti.</p>
<p class="centered">Padumadhārikattherassāpadānaṃ dasamaṃ.</p>
<p class="centered">Phaladāyakavaggo dvepaññāsamo.</p>
<p class="bodytext">Tassuddānaṃ –</p>
<p class="gatha1">Kurañciyaṃ kapitthañca, kosambamatha ketakaṃ;</p>
<p class="gathalast">Nāgapupphajjunañceva, kuṭajī ghosasaññako.</p>
<p class="gatha1">Thero <a name="T2.0163"></a> ca sabbaphalado, tathā padumadhāriko;</p>
<p class="gathalast">Asīti cettha gāthāyo, tisso gāthā taduttari.</p>
<a name="kn10_53"></a>
<p class="chapter">53. Tiṇadāyakavaggo</p>
<p class="subhead">1. Tiṇamuṭṭhidāyakattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Himavantassāvidūre<a name="M2.0101"></a><a name="V2.0100"></a>, lambako nāma pabbato;</p>
<p class="gathalast">Tattheva tisso <span class="note">[tatthopatisso (sī. pī. ka.)]</span> sambuddho, abbhokāsamhi caṅkami.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Migaluddo pure āsiṃ, araññe kānane ahaṃ;</p>
<p class="gathalast">Disvāna taṃ devadevaṃ, tiṇamuṭṭhimadāsahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Nisīdanatthaṃ buddhassa, datvā cittaṃ pasādayiṃ;</p>
<p class="gathalast">Sambuddhaṃ abhivādetvā, pakkāmiṃ <span class="note">[pakkamiṃ (ka.)]</span> uttarāmukho.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Aciraṃ gatamattassa <span class="note">[gatamattaṃ maṃ (sī. syā.)]</span>, migarājā apothayi <span class="note">[aheṭhayi (sī. syā. pī.)]</span>;</p>
<p class="gathalast">Sīhena pothito <span class="note">[pātito (sī. pī.), ghāṭito (syā.)]</span> santo, tattha kālaṅkato ahaṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Āsanne me kataṃ kammaṃ, buddhaseṭṭhe anāsave;</p>
<p class="gathalast">Sumutto saravegova, devalokamagacchahaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Yūpo tattha subho āsi, puññakammābhinimmito;</p>
<p class="gathalast">Sahassakaṇḍo satabheṇḍu, dhajālu haritāmayo.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Pabhā <a name="T2.0164"></a> niddhāvate tassa, sataraṃsīva uggato;</p>
<p class="gathalast">Ākiṇṇo devakaññāhi, āmodiṃ kāmakāmihaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Devalokā <a name="P2.0455"></a> cavitvāna, sukkamūlena codito;</p>
<p class="gathalast">Āgantvāna manussattaṃ, pattomhi āsavakkhayaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Catunnavutito kappe, nisīdanamadāsahaṃ;</p>
<p class="gathalast">Duggatiṃ nābhijānāmi, tiṇamuṭṭhe idaṃ phalaṃ.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Paṭisambhidā <a name="M2.0102"></a><a name="V2.0101"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā tiṇamuṭṭhidāyako thero imā gāthāyo</p>
<p class="bodytext">Abhāsitthāti.</p>
<p class="centered">Tiṇamuṭṭhidāyakattherassāpadānaṃ paṭhamaṃ.</p>
<p class="subhead">2. Mañcadāyakattheraapadānaṃ</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Vipassino bhagavato, lokajeṭṭhassa tādino;</p>
<p class="gathalast">Ekamañcaṃ <span class="note">[ekaṃ veccaṃ (syā.), ekapacchaṃ (pī.)]</span> mayā dinnaṃ, pasannena sapāṇinā.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Hatthiyānaṃ assayānaṃ, dibbayānaṃ samajjhagaṃ;</p>
<p class="gathalast">Tena mañcakadānena, pattomhi āsavakkhayaṃ.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Ekanavutito <a name="T2.0165"></a> kappe, yaṃ mañcamadadiṃ tadā;</p>
<p class="gathalast">Duggatiṃ nābhijānāmi, mañcadānassidaṃ phalaṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mañcadāyako <span class="note">[veccakadāyako (syā.), saddasaññikavaggepi idaṃ§apadānaṃ dissati]</span> thero imā gāthāyo abhāsitthāti.</p>
<p class="centered">Mañcadāyakattherassāpadānaṃ dutiyaṃ.</p>
<p class="subhead">3. Saraṇagamaniyattheraapadānaṃ</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Āruhimha tadā nāvaṃ, bhikkhu cājīviko cahaṃ;</p>
<p class="gathalast">Nāvāya bhijjamānāya, bhikkhu me saraṇaṃ adā.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Ekatiṃse <a name="M2.0103"></a> ito kappe, yaṃ so me saraṇaṃ adā;</p>
<p class="gathalast">Duggatiṃ nābhijānāmi, saraṇagamane phalaṃ.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Kilesā <a name="V2.0102"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Paṭisambhidā <a name="T2.0166"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā saraṇagamaniyo thero imā gāthāyo</p>
<p class="bodytext">Abhāsitthāti.</p>
<p class="centered">Saraṇagamaniyattherassāpadānaṃ tatiyaṃ.</p>
<p class="subhead">4. Abbhañjanadāyakattheraapadānaṃ</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Nagare <a name="P2.0456"></a> bandhumatiyā, rājuyyāne vasāmahaṃ;</p>
<p class="gathalast">Cammavāsī tadā āsiṃ, kamaṇḍaludharo ahaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Addasaṃ vimalaṃ buddhaṃ, sayambhuṃ aparājitaṃ;</p>
<p class="gathalast">Padhānaṃ pahitattaṃ taṃ, jhāyiṃ jhānarataṃ vasiṃ <span class="note">[isiṃ (syā.)]</span>.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Sabbakāmasamiddhiñca, oghatiṇṇamanāsavaṃ;</p>
<p class="gathalast">Disvā pasanno sumano, abbhañjanamadāsahaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, abbhañjanassidaṃ phalaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0167"></a> sudaṃ āyasmā abbhañjanadāyako thero imā gāthāyo</p>
<p class="bodytext">Abhāsitthāti.</p>
<p class="centered">Abbhañjanadāyakattherassāpadānaṃ catutthaṃ.</p>
<p class="subhead">5. Supaṭadāyakattheraapadānaṃ</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Divāvihārā <a name="M2.0104"></a><a name="V2.0103"></a> nikkhanto, vipassī lokanāyako;</p>
<p class="gathalast">Lahuṃ supaṭakaṃ <span class="note">[supaṭikaṃ (syā.), pūpapavaṃ (pī.)]</span> datvā, kappaṃ saggamhi modahaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Ekanavutito kappe, supaṭakamadāsahaṃ;</p>
<p class="gathalast">Duggatiṃ nābhijānāmi, supaṭassa idaṃ phalaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā supaṭadāyako thero imā gāthāyo</p>
<p class="bodytext">Abhāsitthāti.</p>
<p class="centered">Supaṭadāyakattherassāpadānaṃ pañcamaṃ.</p>
<p class="subhead">6. Daṇḍadāyakattheraapadānaṃ</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Kānanaṃ vanamogayha, veḷuṃ chetvānahaṃ tadā;</p>
<p class="gathalast">Ālambaṇaṃ karitvāna, saṅghassa adadiṃ bahuṃ <span class="note">[ahaṃ (sī. syā. pī.)]</span>.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Tena <a name="T2.0168"></a> cittappasādena, subbate abhivādiya;</p>
<p class="gathalast">Ālambadaṇḍaṃ datvāna, pakkāmiṃ uttarāmukho.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Catunnavutito <a name="P2.0457"></a> kappe, yaṃ daṇḍamadadiṃ tadā;</p>
<p class="gathalast">Duggatiṃ nābhijānāmi, daṇḍadānassidaṃ phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="V2.0104"></a> sudaṃ āyasmā daṇḍadāyako thero imā gāthāyo</p>
<p class="bodytext">Abhāsitthāti.</p>
<p class="centered">Daṇḍadāyakattherassāpadānaṃ chaṭṭhaṃ.</p>
<p class="centered">Tevīsatimaṃ bhāṇavāraṃ.</p>
<p class="subhead">7. Girinelapūjakattheraapadānaṃ</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Migaluddo <a name="M2.0105"></a> pure āsiṃ, vipine vicaraṃ ahaṃ;</p>
<p class="gathalast">Addasaṃ virajaṃ buddhaṃ, sabbadhammāna pāraguṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tasmiṃ mahākāruṇike, sabbasattahite rate;</p>
<p class="gathalast">Pasannacitto sumano, nelapupphamapūjayiṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Ekatiṃse <a name="T2.0169"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā girinelapūjako thero imā gāthāyo</p>
<p class="bodytext">Abhāsitthāti.</p>
<p class="centered">Girinelapūjakattherassāpadānaṃ sattamaṃ.</p>
<p class="subhead">8. Bodhisammajjakattheraapadānaṃ</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Ahaṃ pure bodhipattaṃ, ujjhitaṃ cetiyaṅgaṇe;</p>
<p class="gathalast">Taṃ gahetvāna chaḍḍesiṃ, alabhiṃ vīsatīguṇe.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tassa kammassa tejena, saṃsaranto bhavābhave;</p>
<p class="gathalast">Duve bhave saṃsarāmi, devatte cāpi mānuse.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Devalokā cavitvāna, āgantvā mānusaṃ bhavaṃ;</p>
<p class="gathalast">Duve kule pajāyāmi, khattiye cāpi brāhmaṇe.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Aṅgapaccaṅgasampanno, ārohapariṇāhavā;</p>
<p class="gathalast">Abhirūpo suci homi, sampuṇṇaṅgo anūnako.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Devaloke <a name="T2.0170"></a><a name="V2.0105"></a> manusse vā, jāto vā yattha katthaci;</p>
<p class="gathalast">Bhave suvaṇṇavaṇṇo ca, uttattakanakūpamo.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Mudukā <a name="M2.0106"></a><a name="P2.0458"></a> maddavā sniddhā <span class="note">[mudu maddavā siniddhā (syā.)]</span>, sukhumā sukumārikā;</p>
<p class="gathalast">Chavi me sabbadā hoti, bodhipatte suchaḍḍite <span class="note">[suchaḍḍine (sī.)]</span>.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Yato kutoci gatīsu, sarīre samudāgate;</p>
<p class="gathalast">Na limpati rajojallaṃ, vipāko pattachaḍḍite.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Uṇhe vātātape tassa, aggitāpena vā pana;</p>
<p class="gathalast">Gatte sedā na muccanti, vipāko pattachaḍḍite.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Kuṭṭhaṃ gaṇḍo kilāso ca, tilakā piḷakā tathā;</p>
<p class="gathalast">Na honti kāye daddu ca, vipāko pattachaḍḍite.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Aparampi guṇaṃ tassa, nibbattati bhavābhave;</p>
<p class="gathalast">Rogā na honti kāyasmiṃ, vipāko pattachaḍḍite.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Aparampi guṇaṃ tassa, nibbattati bhavābhave;</p>
<p class="gathalast">Na hoti cittajā pīḷā, vipāko pattachaḍḍite.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Aparampi guṇaṃ tassa, nibbattati bhavābhave;</p>
<p class="gathalast">Amittā na bhavantassa, vipāko pattachaḍḍite.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Aparampi guṇaṃ tassa, nibbattati bhavābhave;</p>
<p class="gathalast">Anūnabhogo bhavati, vipāko pattachaḍḍite.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Aparampi guṇaṃ tassa, nibbattati bhavābhave;</p>
<p class="gathalast">Aggirājūhi corehi, na hoti udake bhayaṃ.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Aparampi <a name="T2.0171"></a> guṇaṃ tassa, nibbattati bhavābhave;</p>
<p class="gathalast">Dāsidāsā anucarā, honti cittānuvattakā.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Yamhi āyuppamāṇamhi, jāyate mānuse bhave;</p>
<p class="gathalast">Tato na hāyate āyu, tiṭṭhate yāvatāyukaṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Abbhantarā ca bāhirā <span class="note">[bahicarā (sī. pī. ka.)]</span>, negamā ca saraṭṭhakā;</p>
<p class="gathalast">Nuyuttā honti sabbepi, vuddhikāmā sukhicchakā.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Bhogavā yasavā homi, sirimā ñātipakkhavā;</p>
<p class="gathalast">Apetabhayasantāso, bhavehaṃ sabbato bhave.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Devā <a name="M2.0107"></a><a name="V2.0106"></a> manussā asurā, gandhabbā yakkharakkhasā;</p>
<p class="gathalast">Sabbe te parirakkhanti, bhave saṃsarato sadā.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Devaloke manusse ca, anubhotvā ubho yase;</p>
<p class="gathalast">Avasāne ca nibbānaṃ, sivaṃ patto anuttaraṃ.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Sambuddhamuddisitvāna, bodhiṃ vā tassa satthuno;</p>
<p class="gathalast">Yo puññaṃ pasave poso, tassa kiṃ nāma dullabhaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Magge <a name="P2.0459"></a> phale āgame ca, jhānābhiññāguṇesu ca;</p>
<p class="gathalast">Aññesaṃ adhiko hutvā, nibbāyāmi anāsavo.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Purehaṃ bodhiyā pattaṃ, chaḍḍetvā haṭṭhamānaso;</p>
<p class="gathalast">Imehi vīsataṅgehi, samaṅgī homi sabbadā.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Svāgataṃ <a name="T2.0172"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā bodhisammajjako thero imā gāthāyo</p>
<p class="bodytext">Abhāsitthāti.</p>
<p class="centered">Bodhisammajjakattherassāpadānaṃ aṭṭhamaṃ.</p>
<p class="subhead">9. Āmaṇḍaphaladāyakattheraapadānaṃ</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Vuṭṭhahitvā samādhimhā, caṅkamī lokanāyako.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Khāribhāraṃ gahetvāna, āharanto phalaṃ tadā;</p>
<p class="gathalast">Addasaṃ virajaṃ buddhaṃ, caṅkamantaṃ mahāmuniṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Pasannacitto sumano, sire katvāna añjaliṃ;</p>
<p class="gathalast">Sambuddhaṃ abhivādetvā, āmaṇḍamadadiṃ phalaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Satasahassito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, āmaṇḍassa idaṃ phalaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Kilesā <a name="M2.0108"></a><a name="V2.0107"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Paṭisambhidā <a name="T2.0173"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā āmaṇḍaphaladāyako thero imā</p>
<p class="bodytext">Gāthāyo abhāsitthāti.</p>
<p class="centered">Āmaṇḍaphaladāyakattherassāpadānaṃ navamaṃ.</p>
<p class="subhead">10. Sugandhattheraapadānaṃ</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena <span class="note">[nāmena (sabbattha)]</span>, uppajji vadataṃ varo.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Anubyañjanasampanno, bāttiṃsavaralakkhaṇo;</p>
<p class="gathalast">Byāmappabhāparivuto, raṃsijālasamotthaṭo <span class="note">[raṃsijālasamosaṭo (sī. pī.)]</span>.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Assāsetā yathā cando, sūriyova pabhaṅkaro;</p>
<p class="gathalast">Nibbāpetā yathā megho, sāgarova guṇākaro.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Dharaṇīriva <a name="P2.0460"></a> sīlena, himavāva samādhinā;</p>
<p class="gathalast">Ākāso viya paññāya, asaṅgo anilo yathā.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Sa kadāci mahāvīro, parisāsu visārado;</p>
<p class="gathalast">Saccāni sampakāseti, uddharanto mahājanaṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Tadā hi bārāṇasiyaṃ, seṭṭhiputto mahāyaso;</p>
<p class="gathalast">Āsahaṃ dhanadhaññassa <span class="note">[anantadhanadhaññassa (ka.)]</span>, pahūtassa bahū tadā.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Jaṅghāvihāraṃ vicaraṃ, migadāyamupeccahaṃ <span class="note">[mupesahaṃ (ka.)]</span>;</p>
<p class="gathalast">Addasaṃ virajaṃ buddhaṃ, desentaṃ amataṃ padaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Visaṭṭhakantavacanaṃ<a name="T2.0174"></a>, karavīkasamassaraṃ;</p>
<p class="gathalast">Haṃsarutehi <span class="note">[haṃsadundubhi (syā. pī.)]</span> nigghosaṃ, viññāpentaṃ mahājanaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Disvā <a name="M2.0109"></a> devātidevaṃ taṃ, sutvāva madhuraṃ giraṃ;</p>
<p class="gathalast">Pahāyanappake bhoge, pabbajiṃ anagāriyaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Evaṃ <a name="V2.0108"></a> pabbajito cāhaṃ, na cirena bahussuto;</p>
<p class="gathalast">Ahosiṃ dhammakathiko, vicittapaṭibhāṇavā.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Mahāparisamajjhehaṃ, haṭṭhacitto punappunaṃ;</p>
<p class="gathalast">Vaṇṇayiṃ hemavaṇṇassa, vaṇṇaṃ vaṇṇavisārado.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Esa khīṇāsavo buddho, anīgho chinnasaṃsayo;</p>
<p class="gathalast">Sabbakammakkhayaṃ patto, vimuttopadhisaṅkhaye.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Esa so bhagavā buddho, esa sīho anuttaro;</p>
<p class="gathalast">Sadevakassa lokassa, brahmacakkappavattako.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Danto dametā santo ca, sametā nibbuto isi;</p>
<p class="gathalast">Nibbāpetā ca assattho, assāsetā mahājanaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Vīro sūro ca vikkanto <span class="note">[dhīro ca (sī. pī.)]</span>, pañño kāruṇiko vasī;</p>
<p class="gathalast">Vijitāvī ca sa jino, appagabbo anālayo.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Aneñjo acalo dhīmā, amoho asamo muni;</p>
<p class="gathalast">Dhorayho usabho nāgo, sīho sakko garūsupi.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Virāgo vimalo brahmā, vādī sūro raṇañjaho;</p>
<p class="gathalast">Akhilo ca visallo ca, asamo saṃyato <span class="note">[vusabho (syā.), payato (pī.)]</span> suci.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Brāhmaṇo <a name="T2.0175"></a><a name="P2.0461"></a> samaṇo nātho, bhisakko sallakattako;</p>
<p class="gathalast">Yodho buddho sutāsuto <span class="note">[suto suto (sī. pī.)]</span>, acalo mudito sito <span class="note">[dito (sī.)]</span>.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Dhātā dhatā ca santi ca, kattā netā pakāsitā;</p>
<p class="gathalast">Sampahaṃsitā bhettā ca, chettā sotā pasaṃsitā.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Akhilo ca visallo ca, anīgho akathaṃkathī;</p>
<p class="gathalast">Anejo virajo kattā, gandhā vattā pasaṃsitā.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Tāretā atthakāretā, kāretā sampadāritā;</p>
<p class="gathalast">Pāpetā sahitā kantā, hantā ātāpī tāpaso <span class="note">[hantā, tāpitā ca visositā (syā.)]</span>.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Samacitto <a name="M2.0110"></a> <span class="note">[saccaṭṭhito (syā.)]</span> samasamo, asahāyo dayālayo <span class="note">[dayāsayo (sī.)]</span>;</p>
<p class="bodytext">Accherasatto <span class="note">[accheramanto (syā.)]</span> akuho, katāvī isisattamo.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Nittiṇṇakaṅkho nimmāno, appameyyo anūpamo;</p>
<p class="gathalast">Sabbavākyapathātīto, sacca neyyantagū <span class="note">[sabbaneyyantiko (syā.)]</span> jino.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Sattasāravare <a name="V2.0109"></a> <span class="note">[sataraṃsīvare (syā.)]</span> tasmiṃ, pasādo amatāvaho;</p>
<p class="gathalast">Tasmā buddhe ca dhamme ca, saṅghe saddhā mahatthikā <span class="note">[mahiddhikā (sī. ka.)]</span>.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Guṇehi evamādīhi, tilokasaraṇuttamaṃ;</p>
<p class="gathalast">Vaṇṇento parisāmajjhe, akaṃ <span class="note">[kathiṃ (syā.)]</span> dhammakathaṃ ahaṃ.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Tato cutāhaṃ tusite, anubhotvā mahāsukhaṃ;</p>
<p class="gathalast">Tato cuto manussesu, jāto homi sugandhiko.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Nissāso mukhagandho ca, dehagandho tatheva me;</p>
<p class="gathalast">Sedagandho ca satataṃ, sabbagandhova hoti me <span class="note">[sabbagandhotiseti me (sī. pī.)]</span>.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Mukhagandho <a name="T2.0176"></a> sadā mayhaṃ, padumuppalacampako;</p>
<p class="gathalast">Parisanto <span class="note">[ādisanto (sī.), atikanto (syā.), atisanto (pī.)]</span> sadā vāti, sarīro ca tatheva me.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Guṇatthavassa sabbantaṃ, phalaṃ tu <span class="note">[phalantaṃ (syā.)]</span> paramabbhutaṃ;</p>
<p class="gathalast">Ekaggamanasā sabbe, vaṇṇayissaṃ <span class="note">[bhāsitassa (syā.)]</span> suṇātha me.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Guṇaṃ <a name="P2.0462"></a> buddhassa vatvāna, hitāya ca na sadisaṃ <span class="note">[hitāya janasandhisu (sī. pī.), hitāya naṃ sukhāvahaṃ (syā.)]</span>;</p>
<p class="gathalast">Sukhito <span class="note">[sucitto (syā.)]</span> homi sabbattha, saṅgho vīrasamāyuto <span class="note">[saraddhanisamāyuto (sī.)]</span>.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Yasassī sukhito kanto, jutimā piyadassano;</p>
<p class="gathalast">Vattā aparibhūto ca, niddoso paññavā tathā.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Khīṇe āyusi <span class="note">[pāsusi (syā.)]</span> nibbānaṃ, sulabhaṃ buddhabhattino;</p>
<p class="gathalast">Tesaṃ hetuṃ pavakkhāmi, taṃ suṇātha yathātathaṃ.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Santaṃ <a name="M2.0111"></a> yasaṃ bhagavato, vidhinā abhivādayaṃ;</p>
<p class="gathalast">Tattha tatthūpapannopi <span class="note">[yattha tatthūpapannopi (sī. pī.)]</span>, yasassī tena homahaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Dukkhassantakaraṃ buddhaṃ, dhammaṃ santamasaṅkhataṃ;</p>
<p class="gathalast">Vaṇṇayaṃ sukhado āsiṃ, sattānaṃ sukhito tato.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Guṇaṃ vadanto buddhassa, buddhapītisamāyuto;</p>
<p class="gathalast">Sakantiṃ parakantiñca, janayiṃ tena kantimā.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Jino te titthikākiṇṇe <span class="note">[janoghe titthakākiṇṇe (sī. pī.), jino yo titthikātiṇṇo (syā.)]</span>, abhibhuyya kutitthiye;</p>
<p class="gathalast">Guṇaṃ vadanto jotesiṃ <span class="note">[thomesiṃ (syā.)]</span>, nāyakaṃ jutimā tato.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Piyakārī janassāpi, sambuddhassa guṇaṃ vadaṃ;</p>
<p class="gathalast">Saradova sasaṅkohaṃ, tenāsiṃ piyadassano.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Yathāsattivasenāhaṃ<a name="T2.0177"></a><a name="V2.0110"></a>, sabbavācāhi santhaviṃ;</p>
<p class="gathalast">Sugataṃ tena vāgiso, vicittapaṭibhānavā.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Ye bālā vimatiṃ pattā, paribhonti mahāmuniṃ;</p>
<p class="gathalast">Niggahiṃ te saddhammena, paribhūto na tenahaṃ <span class="note">[paribhūtena tenahaṃ (syā.)]</span>.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Buddhavaṇṇena sattānaṃ, kilese apanesahaṃ;</p>
<p class="gathalast">Nikkilesamano homi, tassa kammassa vāhasā.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Sotūnaṃ <a name="P2.0463"></a> vuddhimajaniṃ <span class="note">[buddhimajaniṃ (sī. pī.)]</span>, buddhānussatidesako;</p>
<p class="gathalast">Tenāhamāsiṃ <span class="note">[tenāpi cāsiṃ (syā.)]</span> sappañño, nipuṇatthavipassako.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Sabbāsavaparikkhīṇo, tiṇṇasaṃsārasāgaro;</p>
<p class="gathalast">Sikhīva anupādāno, pāpuṇissāmi nibbutiṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Imasmiṃyeva kappasmiṃ, yamahaṃ santhaviṃ jinaṃ;</p>
<p class="gathalast">Duggatiṃ nābhijānāmi, buddhavaṇṇassidaṃ phalaṃ.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Paṭisambhidā <a name="M2.0112"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sugandho thero imā gāthāyo</p>
<p class="bodytext">Abhāsitthāti.</p>
<p class="centered">Sugandhattherassāpadānaṃ dasamaṃ.</p>
<p class="centered">Tiṇadāyakavaggo tepaññāsamo.</p>
<p class="bodytext">Tassuddānaṃ –</p>
<p class="gatha1">Tiṇado <a name="T2.0178"></a> mañcado ceva, saraṇabbhañjanappado;</p>
<p class="gathalast">Supaṭo daṇḍadāyī ca, nelapūjī tatheva ca.</p>
<p class="gatha1">Bodhisammajjako maṇḍo, sugandho dasamoti ca;</p>
<p class="gathalast">Gāthāsataṃ satevīsaṃ, gaṇitañcettha sabbaso.</p>
<a name="kn10_54"></a>
<p class="chapter">54. Kaccāyanavaggo</p>
<p class="subhead">1. Mahākaccāyanattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumuttaro <a name="T2.0179"></a><a name="M2.0113"></a><a name="V2.0111"></a> nāma jino, anejo ajitaṃ jayo;</p>
<p class="gathalast">Satasahasse kappānaṃ, ito uppajji nāyako.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Vīro kamalapattakkho, sasaṅkavimalānano;</p>
<p class="gathalast">Kanakācalasaṅkāso <span class="note">[kañcanatacasaṅkāso (syā.)]</span>, ravidittisamappabho.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Sattanettamanohārī, varalakkhaṇabhūsito;</p>
<p class="gathalast">Sabbavākyapathātīto, manujāmarasakkato.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Sambuddho bodhayaṃ satte, vāgīso madhurassaro;</p>
<p class="gathalast">Karuṇānibandhasantāno, parisāsu visārado.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Deseti <a name="P2.0464"></a> madhuraṃ dhammaṃ, catusaccūpasaṃhitaṃ;</p>
<p class="gathalast">Nimugge mohapaṅkamhi, samuddharati pāṇine.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Tadā ekacaro hutvā, tāpaso himavālayo;</p>
<p class="gathalast">Nabhasā mānusaṃ lokaṃ, gacchanto jinamaddasaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Upecca santikaṃ tassa, assosiṃ dhammadesanaṃ;</p>
<p class="gathalast">Vaṇṇayantassa vīrassa, sāvakassa mahāguṇaṃ.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Saṅkhittena mayā vuttaṃ, vitthārena pakāsayaṃ;</p>
<p class="gathalast">Parisaṃ mañca toseti, yathā kaccāyano ayaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘‘Nāhaṃ <a name="T2.0180"></a> evamidhekaccaṃ <span class="note">[evaṃvidhaṃ kañci (sī. pī.)]</span>, aññaṃ passāmi sāvakaṃ;</p>
<p class="gathalast">Tasmātadagge <span class="note">[tasmetadagge (sī.)]</span> esaggo, evaṃ dhāretha bhikkhavo’.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Tadāhaṃ vimhito hutvā, sutvā vākyaṃ manoramaṃ;</p>
<p class="gathalast">Himavantaṃ gamitvāna, āhitvā <span class="note">[āhatvā (sī. pī.)]</span> pupphasañcayaṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Pūjetvā lokasaraṇaṃ, taṃ ṭhānamabhipatthayiṃ;</p>
<p class="gathalast">Tadā mamāsayaṃ ñatvā, byākāsi sa raṇañjaho.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘‘Passathetaṃ <a name="V2.0112"></a> isivaraṃ, niddhantakanakattacaṃ;</p>
<p class="gathalast">Uddhaggalomaṃ pīṇaṃsaṃ, acalaṃ pañjaliṃ ṭhitaṃ.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘‘Hāsaṃ <a name="M2.0114"></a> supuṇṇanayanaṃ, buddhavaṇṇagatāsayaṃ;</p>
<p class="gathalast">Dhammajaṃ uggahadayaṃ <span class="note">[dhammaṃva viggahavaraṃ (sī.), dhammapaṭiggahavaraṃ (pī.)]</span>, amatāsittasannibhaṃ’.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Kaccānassa guṇaṃ sutvā, taṃ ṭhānaṃ patthayaṃ ṭhito;</p>
<p class="gathalast">Anāgatamhi addhāne, gotamassa mahāmune.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Tassa dhammesu dāyādo, oraso dhammanimmito;</p>
<p class="gathalast">Kaccāno nāma nāmena, hessati satthu sāvako.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Bahussuto mahāñāṇī, adhippāyavidū mune;</p>
<p class="gathalast">Pāpuṇissati taṃ ṭhānaṃ, yathāyaṃ byākato mayā.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Duve bhave saṃsarāmi, devatte atha mānuse;</p>
<p class="gathalast">Aññaṃ gatiṃ na gacchāmi, buddhapūjāyidaṃ phalaṃ.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Duve <a name="T2.0181"></a> kule pajāyāmi, khattiye atha brāhmaṇe;</p>
<p class="gathalast">Nīce kule na jāyāmi, buddhapūjāyidaṃ phalaṃ.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Pacchime <a name="P2.0465"></a> ca bhave dāni, jāto ujjeniyaṃ pure <span class="note">[jāto, ujjeniyaṃ pure rame (syā.)]</span>;</p>
<p class="gathalast">Pajjotassa ca caṇḍassa, purohitadijādhino <span class="note">[purohitadijātino (sī. pī.)]</span>.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Putto tiriṭivacchassa <span class="note">[tiriṭavacchassa (sī.), tipitivacchassa (syā.)]</span>, nipuṇo vedapāragū;</p>
<p class="gathalast">Mātā ca candimā nāma, kaccānohaṃ varattaco.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘Vīmaṃsanatthaṃ buddhassa, bhūmipālena pesito;</p>
<p class="gathalast">Disvā mokkhapuradvāraṃ, nāyakaṃ guṇasañcayaṃ.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Sutvā ca vimalaṃ vākyaṃ, gatipaṅkavisosanaṃ;</p>
<p class="gathalast">Pāpuṇiṃ amataṃ santaṃ, sesehi saha sattahi.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Adhippāyavidū jāto, sugatassa mahāmate;</p>
<p class="gathalast">Ṭhapito etadagge ca, susamiddhamanoratho.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Svāgataṃ <a name="M2.0115"></a><a name="V2.0113"></a> vata me āsi, mama buddhassa santike;</p>
<p class="gathalast">‘‘Svāgataṃ vata me āsi, mama buddhassa santike; Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mahākaccāyano thero imā gāthāyo</p>
<p class="bodytext">Abhāsitthāti.</p>
<p class="centered">Mahākaccāyanattherassāpadānaṃ paṭhamaṃ.</p>
<p class="subhead">2. Vakkalittheraapadānaṃ</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Ito <a name="T2.0182"></a> satasahassamhi, kappe uppajji nāyako;</p>
<p class="gathalast">Anomanāmo amito, nāmena padumuttaro.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Padumākāravadano, padumāmalasucchavī;</p>
<p class="gathalast">Lokenānupalittova toyena padumaṃ yathā.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Vīro padumapattakkho, kanto ca padumaṃ yathā;</p>
<p class="gathalast">Padumuttaragandhova, tasmā so padumuttaro.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Lokajeṭṭho ca nimmāno, andhānaṃ nayanūpamo;</p>
<p class="gathalast">Santaveso guṇanidhi, karuṇāmatisāgaro.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Sa kadāci mahāvīro, brahmāsurasuraccito;</p>
<p class="gathalast">Sadevamanujākiṇṇe, janamajjhe jinuttamo <span class="note">[januttamo (syā. pī.), anuttamo (ka.) vaṅgīsattherāpadānepi]</span>.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Vadanena sugandhena, madhurena rutena ca;</p>
<p class="gathalast">Rañjayaṃ parisaṃ sabbaṃ, santhavī sāvakaṃ sakaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Saddhādhimutto <a name="P2.0466"></a> sumati, mama dassanalālaso <span class="note">[dassanasālayo (syā.)]</span>;</p>
<p class="gathalast">Natthi etādiso añño, yathāyaṃ bhikkhu vakkali.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Tadāhaṃ haṃsavatiyaṃ, nagare brāhmaṇatrajo;</p>
<p class="gathalast">Hutvā sutvā ca taṃ vākyaṃ, taṃ ṭhānamabhirocayiṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Sasāvakaṃ <a name="M2.0116"></a> taṃ vimalaṃ, nimantetvā tathāgataṃ;</p>
<p class="gathalast">Sattāhaṃ bhojayitvāna, dussehacchādayiṃ tadā.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Nipacca <a name="T2.0183"></a><a name="V2.0114"></a> sirasā tassa, anantaguṇasāgare;</p>
<p class="gathalast">Nimuggo pītisampuṇṇo, idaṃ vacanamabraviṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘‘Yo so tayā santhavito, ito sattamake muni <span class="note">[idha saddhādhimutto isi (syā.), ito sattamakehani (sī. pī.)]</span>;</p>
<p class="gathalast">Bhikkhu saddhāvataṃ aggo, tādiso homahaṃ mune’.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Evaṃ vutte mahāvīro, anāvaraṇadassano;</p>
<p class="gathalast">Imaṃ vākyaṃ udīresi, parisāya mahāmuni.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘‘Passathetaṃ māṇavakaṃ, pītamaṭṭhanivāsanaṃ;</p>
<p class="gathalast">Hemayaññopacitaṅgaṃ <span class="note">[hemayaññopavītaṅgaṃ (sī.)]</span>, jananettamanoharaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Eso anāgataddhāne, gotamassa mahesino;</p>
<p class="gathalast">Aggo saddhādhimuttānaṃ, sāvakoyaṃ bhavissati.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Devabhūto manusso vā, sabbasantāpavajjito;</p>
<p class="gathalast">Sabbabhogaparibyūḷho, sukhito saṃsarissati.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Vakkali nāma nāmena, hessati satthu sāvako’.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Tena kammavisesena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Sabbattha sukhito hutvā, saṃsaranto bhavābhave;</p>
<p class="gathalast">Sāvatthiyaṃ pure jāto, kule aññatare ahaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Nonītasukhumālaṃ <a name="T2.0184"></a> maṃ, jātapallavakomalaṃ;</p>
<p class="gathalast">Mandaṃ uttānasayanaṃ, pisācabhayatajjitā.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Pādamūle mahesissa, sāyesuṃ dīnamānasā;</p>
<p class="gathalast">Imaṃ dadāma te nātha, saraṇaṃ hohi nāyaka.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Tadā <a name="M2.0117"></a><a name="P2.0467"></a> paṭiggahi so maṃ, bhītānaṃ saraṇo muni;</p>
<p class="gathalast">Jālinā cakkaṅkitena <span class="note">[saṅkalaṅkena (sī.)]</span>, mudukomalapāṇinā.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tadā pabhuti tenāhaṃ, arakkheyyena rakkhito;</p>
<p class="gathalast">Sabbaveravinimutto <span class="note">[sabbabyādhivinimutto (syā.), sabbūpadhivinimutto (pī.)]</span>, sukhena parivuddhito.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Sugatena <a name="V2.0115"></a> vinā bhūto, ukkaṇṭhāmi muhuttakaṃ;</p>
<p class="gathalast">Jātiyā sattavassohaṃ, pabbajiṃ anagāriyaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Sabbapāramisambhūtaṃ, nīlakkhinayanaṃ <span class="note">[laṅkinīlayanaṃ (sī.)]</span> varaṃ;</p>
<p class="gathalast">Rūpaṃ sabbasubhākiṇṇaṃ, atitto viharāmahaṃ <span class="note">[vihayāmahaṃ (sī. pī.)]</span>.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Buddharūparatiṃ <span class="note">[buddho rūparatiṃ (sī.)]</span> ñatvā, tadā ovadi maṃ jino;</p>
<p class="gathalast">‘Alaṃ vakkali kiṃ rūpe, ramase bālanandite.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘‘Yo hi passati saddhammaṃ, so maṃ passati paṇḍito;</p>
<p class="gathalast">Apassamāno saddhammaṃ, maṃ passampi na passati.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘‘Anantādīnavo kāyo, visarukkhasamūpamo;</p>
<p class="gathalast">Āvāso sabbarogānaṃ, puñjo dukkhassa kevalo.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘‘Nibbindiya tato rūpe, khandhānaṃ udayabbayaṃ;</p>
<p class="gathalast">Passa upakkilesānaṃ, sukhenantaṃ gamissati’.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Evaṃ <a name="T2.0185"></a> tenānusiṭṭhohaṃ, nāyakena hitesinā;</p>
<p class="gathalast">Gijjhakūṭaṃ samāruyha, jhāyāmi girikandare.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Ṭhito pabbatapādamhi, assāsayi <span class="note">[mamāhaso (sī.)]</span> mahāmuni;</p>
<p class="gathalast">Vakkalīti jino vācaṃ, taṃ sutvā mudito ahaṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Pakkhandiṃ selapabbhāre, anekasataporise;</p>
<p class="gathalast">Tadā buddhānubhāvena, sukheneva mahiṃ gato.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Punopi <span class="note">[punāpi (syā.), muni maṃ (ka.)]</span> dhammaṃ deseti, khandhānaṃ udayabbayaṃ;</p>
<p class="gathalast">Tamahaṃ dhammamaññāya, arahattamapāpuṇiṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Sumahāparisamajjhe<a name="M2.0118"></a>, tadā maṃ caraṇantago;</p>
<p class="gathalast">Aggaṃ saddhādhimuttānaṃ, paññapesi mahāmati.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Kilesā <a name="P2.0468"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Paṭisambhidā <a name="V2.0116"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vakkalitthero imā gāthāyo</p>
<p class="bodytext">Abhāsitthāti.</p>
<p class="centered">Vakkalittherassāpadānaṃ dutiyaṃ.</p>
<p class="subhead">3. Mahākappinattheraapadānaṃ</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Padumuttaro <a name="T2.0186"></a> nāma jino, sabbadhammāna pāragū;</p>
<p class="gathalast">Udito ajaṭākāse <span class="note">[jagadākāse (sī.), jaladākāse (pī.)]</span>, ravīva saradambare.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Vacanābhāya bodheti, veneyyapadumāni so;</p>
<p class="gathalast">Kilesapaṅkaṃ soseti, matiraṃsīhi nāyako.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Titthiyānaṃ yase <span class="note">[yaso (sī. pī.)]</span> hanti, khajjotābhā yathā ravi;</p>
<p class="bodytext">Saccatthābhaṃ pakāseti, ratanaṃva divākaro.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Guṇānaṃ āyatibhūto, ratanānaṃva sāgaro;</p>
<p class="gathalast">Pajjunnoriva bhūtāni, dhammameghena vassati.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Akkhadasso tadā āsiṃ, nagare haṃsasavhaye;</p>
<p class="gathalast">Upecca dhammamassosiṃ, jalajuttamanāmino.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Ovādakassa bhikkhūnaṃ, sāvakassa katāvino;</p>
<p class="gathalast">Guṇaṃ pakāsayantassa, tappayantassa <span class="note">[tosayantassa (sī.), hāsayantassa (syā.), vāsayantassa (pī.)]</span> me manaṃ.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Sutvā patīto sumano, nimantetvā tathāgataṃ;</p>
<p class="gathalast">Sasissaṃ bhojayitvāna, taṃ ṭhānamabhipatthayiṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Tadā <a name="M2.0119"></a> haṃsasamabhāgo, haṃsadundubhinissano <span class="note">[haṃsadundubhisussaro (sī.)]</span>;</p>
<p class="gathalast">Passathetaṃ mahāmattaṃ, vinicchayavisāradaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Patitaṃ pādamūle me, samuggatatanūruhaṃ;</p>
<p class="gathalast">Jīmūtavaṇṇaṃ pīṇaṃsaṃ, pasannanayanānanaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Parivārena <a name="T2.0187"></a> mahatā, rājayuttaṃ mahāyasaṃ;</p>
<p class="gathalast">Eso katāvino ṭhānaṃ, pattheti muditāsayo.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Iminā <a name="V2.0117"></a><a name="P2.0469"></a> paṇipātena, cāgena paṇidhīhi ca <span class="note">[piṇḍapātena, cetanā paṇidhīhi ca (sī.)]</span>;</p>
<p class="gathalast">Kappasatasahassāni, nupapajjati duggatiṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘‘Devesu devasobhaggaṃ, manussesu mahantataṃ;</p>
<p class="gathalast">Anubhotvāna sesena <span class="note">[abhutvāva sesena (sī.), anubhotvāva sesena (syā.)]</span>, nibbānaṃ pāpuṇissati.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Kappino nāma nāmena, hessati satthu sāvako’.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Tatohaṃ sukataṃ kāraṃ, katvāna jinasāsane;</p>
<p class="gathalast">Jahitvā mānusaṃ dehaṃ, tusitaṃ agamāsahaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Devamānusarajjāni, sataso anusāsiya;</p>
<p class="gathalast">Bārāṇasiyamāsanne, jāto keniyajātiyaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Sahassaparivārena <span class="note">[satasahassaparivāro (syā.)]</span>, sapajāpatiko ahaṃ;</p>
<p class="gathalast">Pañca paccekabuddhānaṃ, satāni samupaṭṭhahiṃ.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Temāsaṃ bhojayitvāna, pacchādamha ticīvaraṃ;</p>
<p class="gathalast">Tato cutā mayaṃ sabbe, ahumha tidasūpagā.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Puno sabbe manussattaṃ, agamimha tato cutā;</p>
<p class="gathalast">Kukkuṭamhi pure jātā, himavantassa passato.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Kappino <a name="T2.0188"></a><a name="M2.0120"></a> nāmahaṃ āsiṃ, rājaputto mahāyaso;</p>
<p class="gathalast">Sesāmaccakule jātā, mameva parivārayuṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Mahārajjasukhaṃ patto, sabbakāmasamiddhimā;</p>
<p class="gathalast">Vāṇijehi samakkhātaṃ, buddhuppādamahaṃ suṇiṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘‘Buddho loke samuppanno, asamo ekapuggalo;</p>
<p class="gathalast">So pakāseti saddhammaṃ, amataṃ sukhamuttamaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘‘Suyuttā tassa sissā ca, sumuttā ca anāsavā’;</p>
<p class="gathalast">‘‘Sutvā nesaṃ suvacanaṃ, sakkaritvāna vāṇije.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Pahāya rajjaṃ sāmacco, nikkhamiṃ buddhamāmako;</p>
<p class="gathalast">Nadiṃ disvā mahācandaṃ, pūritaṃ samatittikaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Appatiṭṭhaṃ <a name="V2.0118"></a> anālambaṃ, duttaraṃ sīghavāhiniṃ;</p>
<p class="gathalast">Guṇaṃ saritvā buddhassa, sotthinā samatikkamiṃ.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘‘Bhavasotaṃ sace buddho, tiṇṇo lokantagū vidū <span class="note">[vibhū (ka.)]</span>;</p>
<p class="gathalast">Etena saccavajjena, gamanaṃ me samijjhatu.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Yadi <a name="P2.0470"></a> santigamo maggo, mokkho caccantikaṃ <span class="note">[mokkhadaṃ santikaṃ (syā.)]</span> sukhaṃ;</p>
<p class="gathalast">Etena saccavajjena, gamanaṃ me samijjhatu.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘‘Saṅgho ce tiṇṇakantāro, puññakkhetto anuttaro;</p>
<p class="gathalast">Etena saccavajjena, gamanaṃ me samijjhatu’.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Saha kate saccavare, maggā apagataṃ jalaṃ;</p>
<p class="gathalast">Tato sukhena uttiṇṇo, nadītīre manorame.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Nisinnaṃ <a name="T2.0189"></a> addasaṃ buddhaṃ, udentaṃva pabhaṅkaraṃ;</p>
<p class="gathalast">Jalantaṃ hemaselaṃva, dīparukkhaṃva jotitaṃ.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Sasiṃva tārāsahitaṃ, sāvakehi purakkhataṃ;</p>
<p class="gathalast">Vāsavaṃ viya vassantaṃ, desanājaladantaraṃ <span class="note">[devena jalanandanaṃ (syā. pī.)]</span>.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Vanditvāna sahāmacco, ekamantamupāvisiṃ;</p>
<p class="gathalast">Tato no āsayaṃ <span class="note">[tato ajjhāsayaṃ (syā.)]</span> ñatvā, buddho dhammamadesayi.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Sutvāna <a name="M2.0121"></a> dhammaṃ vimalaṃ, avocumha mayaṃ jinaṃ;</p>
<p class="gathalast">‘Pabbājehi mahāvīra, nibbindāmha <span class="note">[nibbinnāmha (sī. pī.), otiṇṇamha (syā.)]</span> mayaṃ bhave’.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘‘Svakkhāto bhikkhave dhammo, dukkhantakaraṇāya vo;</p>
<p class="gathalast">Caratha brahmacariyaṃ’, iccāha munisattamo.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Saha vācāya sabbepi, bhikkhuvesadharā mayaṃ;</p>
<p class="gathalast">Ahumha upasampannā, sotāpannā ca sāsane.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Tato jetavanaṃ gantvā, anusāsi vināyako;</p>
<p class="gathalast">Anusiṭṭho jinenāhaṃ, arahattamapāpuṇiṃ.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Tato bhikkhusahassāni <span class="note">[bhikkhusahassaṃ taṃ (sī. pī.)]</span>, anusāsimahaṃ tadā;</p>
<p class="gathalast">Mamānusāsanakarā, tepi āsuṃ anāsavā.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>
<p class="gathalast">Bhikkhuovādakānaggo, kappinoti mahājane.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Satasahasse <a name="V2.0119"></a> kataṃ kammaṃ, phalaṃ dassesi me idha;</p>
<p class="gathalast">Pamutto saravegova, kilese jhāpayiṃ <span class="note">[jhāpayī (sī.)]</span> mama.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Kilesā <a name="T2.0190"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mahākappino thero imā gāthāyo</p>
<p class="bodytext">Abhāsitthāti.</p>
<p class="centered">Mahākappinattherassāpadānaṃ tatiyaṃ.</p>
<p class="subhead">4. Dabbamallaputtattheraapadānaṃ</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Padumuttaro <a name="P2.0471"></a> nāma jino, sabbalokavidū muni;</p>
<p class="gathalast">Ito satasahassamhi, kappe uppajji cakkhumā.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Anukampako <a name="M2.0122"></a> kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi <span class="note">[patiṭṭhahi (syā. ka.)]</span>.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Evaṃ nirākulaṃ āsi, suññataṃ <span class="note">[suññakaṃ (sī.) evamuparipi]</span> titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Ratanānaṭṭhapaññāsaṃ, uggato so mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Vassasatasahassāni<a name="T2.0191"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Tadāhaṃ haṃsavatiyaṃ, seṭṭhiputto mahāyaso;</p>
<p class="gathalast">Upetvā lokapajjotaṃ, assosiṃ dhammadesanaṃ.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Senāsanāni bhikkhūnaṃ, paññāpentaṃ sasāvakaṃ;</p>
<p class="gathalast">Kittayantassa vacanaṃ, suṇitvā mudito ahaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Adhikāraṃ <a name="V2.0120"></a> sasaṅghassa, katvā tassa mahesino;</p>
<p class="gathalast">Nipacca sirasā pāde, taṃ ṭhānamabhipatthayiṃ.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Tadāha sa mahāvīro, mama kammaṃ pakittayaṃ;</p>
<p class="gathalast">‘Yo sasaṅghamabhojesi, sattāhaṃ lokanāyakaṃ.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘‘Soyaṃ kamalapattakkho, sīhaṃso kanakattaco;</p>
<p class="gathalast">Mama pādamūle nipati <span class="note">[patito (pī.)]</span>, patthayaṃ ṭhānamuttamaṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘‘Sāvako tassa buddhassa, dabbo nāmena vissuto;</p>
<p class="gathalast">Senāsanapaññāpako, aggo hessatiyaṃ tadā’.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Satānaṃ tīṇikkhattuñca, devarajjamakārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Padesarajjaṃ <a name="T2.0192"></a><a name="M2.0123"></a><a name="P2.0472"></a> vipulaṃ, gaṇanāto asaṅkhiyaṃ;</p>
<p class="gathalast">Sabbattha sukhito āsiṃ, tassa kammassa vāhasā.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Ekanavutito kappe, vipassī nāma nāyako;</p>
<p class="gathalast">Uppajji cārudassano <span class="note">[cārunayano (sī. syā. pī.)]</span>, sabbadhammavipassako.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Duṭṭhacitto upavadiṃ, sāvakaṃ tassa tādino;</p>
<p class="gathalast">Sabbāsavaparikkhīṇaṃ, suddhoti ca vijāniya.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Tasseva naravīrassa, sāvakānaṃ mahesinaṃ;</p>
<p class="gathalast">Salākañca gahetvāna <span class="note">[salākaṃ paggahetvāna (sī. pī.)]</span>, khīrodanamadāsahaṃ.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Sāsanaṃ jotayitvāna, abhibhuyya kutitthiye;</p>
<p class="gathalast">Vineyye vinayitvāva, nibbuto so sasāvako.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Sasisse nibbute nāthe, atthamentamhi sāsane;</p>
<p class="gathalast">Devā kandiṃsu saṃviggā, muttakesā rudammukhā.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Nibbāyissati <a name="V2.0121"></a> dhammakkho, na passissāma subbate;</p>
<p class="gathalast">Na suṇissāma saddhammaṃ, aho no appapuññatā.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Tadāyaṃ pathavī sabbā, acalā sā calācalā <span class="note">[calācalī (sī.), pulāpulī (syā.)]</span>;</p>
<p class="gathalast">Sāgaro ca sasokova, vinadī karuṇaṃ giraṃ.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Catuddisā dundubhiyo, nādayiṃsu amānusā;</p>
<p class="gathalast">Samantato asaniyo, phaliṃsu ca bhayāvahā.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Ukkā <a name="T2.0193"></a> patiṃsu nabhasā, dhūmaketu ca dissati;</p>
<p class="gathalast">Sadhūmā jālavaṭṭā ca <span class="note">[sabbathalajasattā ca (sī.)]</span>, raviṃsu karuṇaṃ migā.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Uppāde dāruṇe disvā, sāsanatthaṅgasūcake;</p>
<p class="gathalast">Saṃviggā bhikkhavo satta, cintayimha mayaṃ tadā.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Sāsanena vināmhākaṃ, jīvitena alaṃ mayaṃ;</p>
<p class="gathalast">Pavisitvā mahāraññaṃ, yuñjāma jinasāsanaṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Addasamha <a name="M2.0124"></a> tadāraññe, ubbiddhaṃ selamuttamaṃ;</p>
<p class="gathalast">Nisseṇiyā tamāruyha, nisseṇiṃ pātayimhase.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Tadā <a name="P2.0473"></a> ovadi no thero, buddhuppādo sudullabho;</p>
<p class="gathalast">Saddhātidullabhā laddhā, thokaṃ sesañca sāsanaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Nipatanti khaṇātītā, anante dukkhasāgare;</p>
<p class="gathalast">Tasmā payogo kattabbo, yāva ṭhāti mune mataṃ <span class="note">[yāva tiṭṭhati sāsanaṃ (syā.)]</span>.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Arahā āsi so thero, anāgāmī tadānugo;</p>
<p class="gathalast">Susīlā itare yuttā, devalokaṃ agamhase.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Nibbuto tiṇṇasaṃsāro, suddhāvāse ca ekako;</p>
<p class="gathalast">Ahañca pakkusāti ca, sabhiyo bāhiyo tathā.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Kumārakassapo ceva, tattha tatthūpagā mayaṃ;</p>
<p class="gathalast">Saṃsārabandhanā muttā, gotamenānukampitā.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Mallesu kusinārāyaṃ, jāto gabbheva me sato;</p>
<p class="gathalast">Mātā matā citāruḷhā, tato nippatito ahaṃ.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Patito <a name="T2.0194"></a> dabbapuñjamhi, tato dabboti vissuto;</p>
<p class="gathalast">Brahmacārībalenāhaṃ, vimutto sattavassiko.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Khīrodanabalenāhaṃ<a name="V2.0122"></a>, pañcahaṅgehupāgato;</p>
<p class="gathalast">Khīṇāsavopavādena, pāpehi bahucodito.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Ubho puññañca pāpañca, vītivattomhi dānihaṃ;</p>
<p class="gathalast">Patvāna paramaṃ santiṃ, viharāmi anāsavo.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Senāsanaṃ paññāpayiṃ, hāsayitvāna subbate;</p>
<p class="gathalast">Jino tasmiṃ guṇe tuṭṭho, etadagge ṭhapesi maṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā dabbamallaputto thero imā gāthāyo</p>
<p class="bodytext">Abhāsitthāti.</p>
<p class="centered">Dabbamallaputtattherassāpadānaṃ catutthaṃ.</p>
<p class="subhead">5. Kumārakassapattheraapadānaṃ</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Ito <a name="M2.0125"></a> satasahassamhi, kappe uppajji nāyako;</p>
<p class="gathalast">Sabbalokahito vīro, padumuttaranāmako.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Tadāhaṃ <a name="T2.0195"></a> brāhmaṇo hutvā, vissuto vedapāragū;</p>
<p class="gathalast">Divāvihāraṃ vicaraṃ, addasaṃ lokanāyakaṃ.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Catusaccaṃ <a name="P2.0474"></a> pakāsentaṃ, bodhayantaṃ sadevakaṃ;</p>
<p class="gathalast">Vicittakathikānaggaṃ, vaṇṇayantaṃ mahājane.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Tadā muditacittohaṃ, nimantetvā tathāgataṃ;</p>
<p class="gathalast">Nānārattehi vatthehi, alaṅkaritvāna maṇḍapaṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Nānāratanapajjotaṃ, sasaṅghaṃ bhojayiṃ tahiṃ;</p>
<p class="gathalast">Bhojayitvāna sattāhaṃ, nānaggarasabhojanaṃ.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Nānācittehi <span class="note">[nānāvaṇṇehi (sī.)]</span> pupphehi, pūjayitvā sasāvakaṃ <span class="note">[mahāvīraṃ (ka.)]</span>;</p>
<p class="gathalast">Nipacca pādamūlamhi, taṃ ṭhānaṃ patthayiṃ ahaṃ.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Tadā <a name="V2.0123"></a> munivaro āha, karuṇekarasāsayo <span class="note">[karuṇo karuṇālayo (syā.)]</span>;</p>
<p class="gathalast">‘Passathetaṃ dijavaraṃ, padumānanalocanaṃ.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘‘Pītipāmojjabahulaṃ, samuggatatanūruhaṃ;</p>
<p class="gathalast">Hāsamhitavisālakkhaṃ, mama sāsanalālasaṃ.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘‘Patitaṃ pādamūle me, ekāvatthasumānasaṃ <span class="note">[ekavatthaṃ sumānasaṃ (syā. ka.)]</span>;</p>
<p class="gathalast">Esa pattheti taṃ ṭhānaṃ, vicittakathikattanaṃ <span class="note">[vicittakathikattadaṃ (sī. pī.)]</span>.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Kumārakassapo nāma, hessati satthu sāvako.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘‘Vicittapupphadussānaṃ<a name="T2.0196"></a>, ratanānañca vāhasā;</p>
<p class="gathalast">Vicittakathikānaṃ so, aggataṃ pāpuṇissati’.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Tena <a name="M2.0126"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Paribbhamaṃ bhavābhave <span class="note">[bhavākāse (sī. pī.)]</span>, raṅgamajjhe yathā naṭo;</p>
<p class="gathalast">Sākhamigatrajo hutvā, migiyā kucchimokkamiṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Tadā mayi kucchigate, vajjhavāro upaṭṭhito;</p>
<p class="gathalast">Sākhena cattā me mātā, nigrodhaṃ saraṇaṃ gatā.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Tena sā migarājena, maraṇā parimocitā;</p>
<p class="gathalast">Pariccajitvā sapāṇaṃ <span class="note">[saṃpāṇaṃ (sī. pī.)]</span>, mamevaṃ ovadī tadā.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘‘Nigrodhameva seveyya, na sākhamupasaṃvase;</p>
<p class="gathalast">Nigrodhasmiṃ mataṃ seyyo, yañce sākhamhi jīvitaṃ’.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Tenānusiṭṭhā migayūthapena, ahañca mātā ca tathetare ca <span class="note">[citare ca (syā.), tassovādena (pī.), citare ca tassovādaṃ (ka.)]</span>;</p>
<p class="gathalast">Āgamma <a name="P2.0475"></a> rammaṃ tusitādhivāsaṃ, gatā pavāsaṃ sagharaṃ yatheva.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Puno kassapavīrassa, atthamentamhi sāsane;</p>
<p class="gathalast">Āruyha selasikharaṃ, yuñjitvā jinasāsanaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Idānāhaṃ rājagahe, jāto seṭṭhikule ahuṃ;</p>
<p class="gathalast">Āpannasattā me mātā, pabbaji anagāriyaṃ.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Sagabbhaṃ <a name="T2.0197"></a><a name="V2.0124"></a> taṃ viditvāna, devadattamupānayuṃ;</p>
<p class="gathalast">So avoca ‘vināsetha, pāpikaṃ bhikkhuniṃ imaṃ’.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘Idānipi munindena, jinena anukampitā;</p>
<p class="gathalast">Sukhinī ajanī mayhaṃ, mātā bhikkhunupassaye.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Taṃ viditvā mahīpālo, kosalo maṃ aposayi;</p>
<p class="gathalast">Kumāraparihārena, nāmenāhañca kassapo.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Mahākassapamāgamma, ahaṃ kumārakassapo;</p>
<p class="gathalast">Vammikasadisaṃ kāyaṃ, sutvā buddhena desitaṃ.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Tato <a name="M2.0127"></a> cittaṃ vimucci me, anupādāya sabbaso;</p>
<p class="gathalast">Pāyāsiṃ damayitvāhaṃ, etadaggamapāpuṇiṃ.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kumārakassapo thero imā gāthāyo</p>
<p class="bodytext">Abhāsitthāti.</p>
<p class="centered">Kumārakassapattherassāpadānaṃ pañcamaṃ.</p>
<p class="centered">Catuvīsatimaṃ bhāṇavāraṃ.</p>
<p class="subhead">6. Bāhiyattheraapadānaṃ</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Ito <a name="T2.0198"></a> satasahassamhi, kappe uppajji nāyako;</p>
<p class="gathalast">Mahappabho tilokaggo, nāmena padumuttaro.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Khippābhiññassa bhikkhussa, guṇaṃ kittayato mune;</p>
<p class="gathalast">Sutvā udaggacittohaṃ, kāraṃ katvā mahesino.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Datvā sattāhikaṃ dānaṃ, sasissassa mune ahaṃ;</p>
<p class="gathalast">Abhivādiya sambuddhaṃ, taṃ ṭhānaṃ patthayiṃ tadā.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Tato maṃ byākari buddho, ‘etaṃ passatha brāhmaṇaṃ;</p>
<p class="gathalast">Patitaṃ pādamūle me, cariyaṃ paccavekkhaṇaṃ <span class="note">[pasannanayanānanaṃ (sī.), pīnasampannavekkhaṇaṃ (syā.), pīṇaṃsaṃ paccavekkhaṇaṃ (pī.)]</span>.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘‘Hemayaññopacitaṅgaṃ<a name="V2.0125"></a><a name="P2.0476"></a>, avadātatanuttacaṃ;</p>
<p class="gathalast">Palambabimbatamboṭṭhaṃ, setatiṇhasamaṃ dijaṃ.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘‘Guṇathāmabahutaraṃ, samuggatatanūruhaṃ;</p>
<p class="gathalast">Guṇoghāyatanībhūtaṃ, pītisamphullitānanaṃ.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘‘Eso patthayate ṭhānaṃ, khippābhiññassa bhikkhuno;</p>
<p class="gathalast">Anāgate mahāvīro, gotamo nāma hessati.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘‘Tassa <a name="M2.0128"></a> dhammesu dāyādo, oraso dhammanimmito;</p>
<p class="gathalast">Bāhiyo nāma nāmena, hessati satthu sāvako’.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Tadā hi tuṭṭho vuṭṭhāya, yāvajīvaṃ mahāmune;</p>
<p class="gathalast">Kāraṃ katvā cuto saggaṃ, agaṃ sabhavanaṃ yathā.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Devabhūto <a name="T2.0199"></a> manusso vā, sukhito tassa kammuno;</p>
<p class="gathalast">Vāhasā saṃsaritvāna, sampattimanubhomahaṃ.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Puna kassapavīrassa, atthamentamhi <span class="note">[atthaṅgatamhi (syā.)]</span> sāsane;</p>
<p class="gathalast">Āruyha selasikharaṃ, yuñjitvā jinasāsanaṃ.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Visuddhasīlo sappañño, jinasāsanakārako;</p>
<p class="gathalast">Tato cutā pañca janā, devalokaṃ agamhase.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Tatohaṃ bāhiyo jāto, bhārukacche puruttame;</p>
<p class="gathalast">Tato nāvāya pakkhando <span class="note">[pakkhanto (sī.), pakkanto (pī.)]</span>, sāgaraṃ appasiddhiyaṃ <span class="note">[atthasiddhiyaṃ (ka.)]</span>.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Tato nāvā abhijjittha, gantvāna katipāhakaṃ;</p>
<p class="gathalast">Tadā bhīsanake ghore, patito makarākare.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Tadāhaṃ vāyamitvāna, santaritvā mahodadhiṃ;</p>
<p class="gathalast">Suppādapaṭṭanavaraṃ <span class="note">[suppārapaṭṭanavaraṃ (sī. pī.)]</span>, sampatto mandavedhito <span class="note">[mandamedhiko (sī.), mandavedito (syā.), maddaverataṃ (ka.)]</span>.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Dārucīraṃ nivāsetvā, gāmaṃ piṇḍāya pāvisiṃ;</p>
<p class="gathalast">Tadāha so jano tuṭṭho, arahāyamidhāgato.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Imaṃ annena pānena, vatthena sayanena ca;</p>
<p class="gathalast">Bhesajjena ca sakkatvā, hessāma sukhitā mayaṃ.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Paccayānaṃ tadā lābhī, tehi sakkatapūjito;</p>
<p class="gathalast">Arahāhanti saṅkappaṃ, uppādesiṃ ayoniso.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Tato <a name="V2.0126"></a><a name="P2.0477"></a> me cittamaññāya, codayī pubbadevatā;</p>
<p class="gathalast">‘Na tvaṃ upāyamaggaññū, kuto tvaṃ arahā bhave’.</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Codito <a name="T2.0200"></a> tāya saṃviggo, tadāhaṃ paripucchi taṃ;</p>
<p class="gathalast">‘Ke vā ete kuhiṃ loke, arahanto naruttamā.</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘‘Sāvatthiyaṃ <a name="M2.0129"></a> kosalamandire jino, pahūtapañño varabhūrimedhaso;</p>
<p class="gathalast">So sakyaputto arahā anāsavo, deseti dhammaṃ arahattapattiyā.</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘‘Tadassa sutvā vacanaṃ supīṇito <span class="note">[pīṇitvā (ka.)]</span>, nidhiṃva laddhā kapaṇoti vimhito;</p>
<p class="gathalast">Udaggacitto arahattamuttamaṃ, sudassanaṃ daṭṭhumanantagocaraṃ.</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘‘Tadā tato nikkhamitvāna satthuno <span class="note">[nikkhamituna satthuvaraṃ (sī.)]</span>, sadā jinaṃ passāmi vimalānanaṃ <span class="note">[parājinaṃ passāmi kamalānanaṃ (ka.)]</span>;</p>
<p class="gathalast">Upecca rammaṃ vijitavhayaṃ vanaṃ, dije apucchiṃ kuhiṃ lokanandano.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘‘Tato avocuṃ naradevavandito, puraṃ paviṭṭho asanesanāya so;</p>
<p class="gathalast">Sasova <span class="note">[paccehi (sī. syā.)]</span> khippaṃ munidassanussuko, upecca vandāhi tamaggapuggalaṃ’.</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘Tatohaṃ tuvaṭaṃ gantvā, sāvatthiṃ puramuttamaṃ;</p>
<p class="gathalast">Vicarantaṃ tamaddakkhiṃ, piṇḍatthaṃ apihāgidhaṃ.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘Pattapāṇiṃ <a name="T2.0201"></a> alolakkhaṃ, pācayantaṃ pītākaraṃ <span class="note">[bhājayantaṃ viyāmataṃ (sī.), jotayantaṃ idhāmataṃ (syā.), bhājayantaṃ idaṃmataṃ (pī.)]</span>;</p>
<p class="gathalast">Sirīnilayasaṅkāsaṃ, ravidittiharānanaṃ.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘Taṃ samecca nipaccāhaṃ, idaṃ vacanamabraviṃ;</p>
<p class="gathalast">‘Kupathe vippanaṭṭhassa, saraṇaṃ hohi gotama.</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘‘Pāṇasantāraṇatthāya<a name="P2.0478"></a>, piṇḍāya vicarāmahaṃ;</p>
<p class="gathalast">Na te dhammakathākālo, iccāha munisattamo’.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘Tadā punappunaṃ buddhaṃ, āyāciṃ dhammalālaso;</p>
<p class="gathalast">Yo me dhammamadesesi, gambhīraṃ suññataṃ padaṃ.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘Tassa <a name="M2.0130"></a> dhammaṃ suṇitvāna, pāpuṇiṃ āsavakkhayaṃ;</p>
<p class="gathalast">Parikkhīṇāyuko santo, aho satthānukampako.</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘Evaṃ thero viyākāsi, bāhiyo dārucīriyo;</p>
<p class="gathalast">Saṅkārakūṭe patito, bhūtāviṭṭhāya gāviyā.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘Attano <a name="V2.0127"></a> pubbacariyaṃ, kittayitvā mahāmati;</p>
<p class="gathalast">Parinibbāyi so thero <span class="note">[vīro (sī.), dhīro (syā.)]</span>, sāvatthiyaṃ puruttame.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘Nagarā <a name="T2.0202"></a> nikkhamanto taṃ, disvāna isisattamo;</p>
<p class="gathalast">Dārucīradharaṃ dhīraṃ, bāhiyaṃ bāhitāgamaṃ.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘Bhūmiyaṃ patitaṃ dantaṃ, indaketūva pātitaṃ;</p>
<p class="gathalast">Gatāyuṃ sukkhakilesaṃ <span class="note">[gatāyu saṃgataklesaṃ (sī. pī.), tadāyu saṅkatālesaṃ (ka.)]</span>, jinasāsanakārakaṃ.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘Tato āmantayī satthā, sāvake sāsane rate;</p>
<p class="gathalast">‘Gaṇhatha netvā <span class="note">[hutvā (syā. pī. ka.)]</span> jhāpetha, tanuṃ sabrahmacārino.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘‘Thūpaṃ karotha pūjetha, nibbuto so mahāmati;</p>
<p class="gathalast">Khippābhiññānamesaggo, sāvako me vacokaro.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘‘Sahassamapi ce gāthā, anatthapadasañhitā;</p>
<p class="gathalast">Ekaṃ gāthāpadaṃ seyyo, yaṃ sutvā upasammati.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> ‘‘‘Yattha āpo ca pathavī, tejo vāyo na gādhati;</p>
<p class="gathalast">Na tattha sukkā jotanti, ādicco na pakāsati.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘‘Na tattha candimā bhāti, tamo tattha na vijjati;</p>
<p class="gathalast">Yadā ca attanā vedi, munimonena brāhmaṇo.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘‘Atha <a name="M2.0131"></a> rūpā arūpā ca, sukhadukkhā vimuccati’;</p>
<p class="gathalast">Iccevaṃ abhaṇī nātho, tilokasaraṇo muni’’.</p>
<p class="centered">Itthaṃ sudaṃ āyasmā bāhiyo thero imā gāthāyo</p>
<p class="bodytext">Abhāsitthāti.</p>
<p class="centered">Bāhiyattherassāpadānaṃ chaṭṭhaṃ.</p>
<p class="subhead">7. Mahākoṭṭhikattheraapadānaṃ</p>
<p class="hangnum"><a name="para221"></a><a name="para221_kn10"></a><span class="paranum">221</span>.</p>
<p class="gatha1"> ‘‘Padumuttaro <a name="T2.0203"></a><a name="P2.0479"></a> nāma jino, sabbalokavidū muni;</p>
<p class="gathalast">Ito satasahassamhi, kappe uppajji cakkhumā.</p>
<p class="hangnum"><a name="para222"></a><a name="para222_kn10"></a><span class="paranum">222</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para223"></a><a name="para223_kn10"></a><span class="paranum">223</span>.</p>
<p class="gatha1"> ‘‘Anukampako <a name="V2.0128"></a> kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para224"></a><a name="para224_kn10"></a><span class="paranum">224</span>.</p>
<p class="gatha1"> ‘‘Evaṃ nirākulaṃ āsi, suññataṃ titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para225"></a><a name="para225_kn10"></a><span class="paranum">225</span>.</p>
<p class="gatha1"> ‘‘Ratanānaṭṭhapaññāsaṃ, uggato so mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para226"></a><a name="para226_kn10"></a><span class="paranum">226</span>.</p>
<p class="gatha1"> ‘‘Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para227"></a><a name="para227_kn10"></a><span class="paranum">227</span>.</p>
<p class="gatha1"> ‘‘Tadāhaṃ haṃsavatiyaṃ, brāhmaṇo vedapāragū;</p>
<p class="gathalast">Upecca sabbalokaggaṃ <span class="note">[sabbasāraggaṃ (sī.), sattapāragaṃ (pī.)]</span>, assosiṃ dhammadesanaṃ.</p>
<p class="hangnum"><a name="para228"></a><a name="para228_kn10"></a><span class="paranum">228</span>.</p>
<p class="gatha1"> ‘‘Tadā so sāvakaṃ vīro, pabhinnamatigocaraṃ;</p>
<p class="gathalast">Atthe dhamme nirutte ca, paṭibhāne ca kovidaṃ.</p>
<p class="hangnum"><a name="para229"></a><a name="para229_kn10"></a><span class="paranum">229</span>.</p>
<p class="gatha1"> ‘‘Ṭhapesi etadaggamhi, taṃ sutvā mudito ahaṃ;</p>
<p class="gathalast">Sasāvakaṃ jinavaraṃ, sattāhaṃ bhojayiṃ tadā.</p>
<p class="hangnum"><a name="para230"></a><a name="para230_kn10"></a><span class="paranum">230</span>.</p>
<p class="gatha1"> ‘‘Dussehacchādayitvāna<a name="T2.0204"></a>, sasissaṃ buddhisāgaraṃ <span class="note">[buddhasāgaraṃ (ka.)]</span>;</p>
<p class="gathalast">Nipacca pādamūlamhi, taṃ ṭhānaṃ patthayiṃ ahaṃ.</p>
<p class="hangnum"><a name="para231"></a><a name="para231_kn10"></a><span class="paranum">231</span>.</p>
<p class="gatha1"> ‘‘Tato <a name="M2.0132"></a> avoca lokaggo, ‘passathetaṃ dijuttamaṃ;</p>
<p class="gathalast">Vinataṃ pādamūle me, kamalodarasappabhaṃ.</p>
<p class="hangnum"><a name="para232"></a><a name="para232_kn10"></a><span class="paranum">232</span>.</p>
<p class="gatha1"> ‘‘‘Buddhaseṭṭhassa <span class="note">[seṭṭhaṃ buddhassa (syā. ka.)]</span> bhikkhussa, ṭhānaṃ patthayate ayaṃ;</p>
<p class="gathalast">Tāya saddhāya cāgena, saddhammassavanena <span class="note">[tena dhammassavena (sī. pī. ka.)]</span> ca.</p>
<p class="hangnum"><a name="para233"></a><a name="para233_kn10"></a><span class="paranum">233</span>.</p>
<p class="gatha1"> ‘‘‘Sabbattha sukhito hutvā, saṃsaritvā bhavābhave;</p>
<p class="gathalast">Anāgatamhi addhāne, lacchase taṃ manorathaṃ.</p>
<p class="hangnum"><a name="para234"></a><a name="para234_kn10"></a><span class="paranum">234</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para235"></a><a name="para235_kn10"></a><span class="paranum">235</span>.</p>
<p class="gatha1"> ‘‘‘Tassa <a name="P2.0480"></a> dhammesu dāyādo, oraso dhammanimmito;</p>
<p class="gathalast">Koṭṭhiko nāma nāmena, hessati satthu sāvako’.</p>
<p class="hangnum"><a name="para236"></a><a name="para236_kn10"></a><span class="paranum">236</span>.</p>
<p class="gatha1"> ‘‘Taṃ sutvā mudito hutvā, yāvajīvaṃ tadā jinaṃ;</p>
<p class="gathalast">Mettacitto paricariṃ, sato paññāsamāhito.</p>
<p class="hangnum"><a name="para237"></a><a name="para237_kn10"></a><span class="paranum">237</span>.</p>
<p class="gatha1"> ‘‘Tena <a name="V2.0129"></a> kammavipākena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para238"></a><a name="para238_kn10"></a><span class="paranum">238</span>.</p>
<p class="gatha1"> ‘‘Satānaṃ tīṇikkhattuñca, devarajjamakārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para239"></a><a name="para239_kn10"></a><span class="paranum">239</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Sabbattha sukhito āsiṃ, tassa kammassa vāhasā.</p>
<p class="hangnum"><a name="para240"></a><a name="para240_kn10"></a><span class="paranum">240</span>.</p>
<p class="gatha1"> ‘‘Duve <a name="T2.0205"></a> bhave saṃsarāmi, devatte atha mānuse;</p>
<p class="gathalast">Aññaṃ gatiṃ na gacchāmi, suciṇṇassa idaṃ phalaṃ.</p>
<p class="hangnum"><a name="para241"></a><a name="para241_kn10"></a><span class="paranum">241</span>.</p>
<p class="gatha1"> ‘‘Duve kule pajāyāmi, khattiye atha brāhmaṇe;</p>
<p class="gathalast">‘‘Nīce kule na jāyāmi, suciṇṇassa idaṃ phalaṃ.</p>
<p class="hangnum"><a name="para242"></a><a name="para242_kn10"></a><span class="paranum">242</span>.</p>
<p class="gatha1"> ‘‘Pacchime bhave sampatte, brahmabandhu ahosahaṃ;</p>
<p class="gathalast">Sāvatthiyaṃ vippakule, paccājāto mahaddhane.</p>
<p class="hangnum"><a name="para243"></a><a name="para243_kn10"></a><span class="paranum">243</span>.</p>
<p class="gatha1"> ‘‘Mātā candavatī nāma, pitā me assalāyano;</p>
<p class="gathalast">Yadā me pitaraṃ buddho, vinayī sabbasuddhiyā.</p>
<p class="hangnum"><a name="para244"></a><a name="para244_kn10"></a><span class="paranum">244</span>.</p>
<p class="gatha1"> ‘‘Tadā <a name="M2.0133"></a> pasanno sugate, pabbajiṃ anagāriyaṃ;</p>
<p class="gathalast">Moggallāno ācariyo, upajjhā sārisambhavo.</p>
<p class="hangnum"><a name="para245"></a><a name="para245_kn10"></a><span class="paranum">245</span>.</p>
<p class="gatha1"> ‘‘Kesesu chijjamānesu, diṭṭhi chinnā samūlikā;</p>
<p class="gathalast">Nivāsento ca kāsāvaṃ, arahattamapāpuṇiṃ.</p>
<p class="hangnum"><a name="para246"></a><a name="para246_kn10"></a><span class="paranum">246</span>.</p>
<p class="gatha1"> ‘‘Atthadhammaniruttīsu, paṭibhāne ca me mati;</p>
<p class="gathalast">Pabhinnā tena lokaggo, etadagge ṭhapesi maṃ.</p>
<p class="hangnum"><a name="para247"></a><a name="para247_kn10"></a><span class="paranum">247</span>.</p>
<p class="gatha1"> ‘‘Asandiṭṭhaṃ viyākāsiṃ, upatissena pucchito;</p>
<p class="gathalast">Paṭisambhidāsu tenāhaṃ, aggo sambuddhasāsane.</p>
<p class="hangnum"><a name="para248"></a><a name="para248_kn10"></a><span class="paranum">248</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para249"></a><a name="para249_kn10"></a><span class="paranum">249</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para250"></a><a name="para250_kn10"></a><span class="paranum">250</span>.</p>
<p class="gatha1"> ‘‘Paṭisambhidā <a name="T2.0206"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā mahākoṭṭhiko thero imā gāthāyo</p>
<p class="bodytext">Abhāsitthāti.</p>
<p class="centered">Mahākoṭṭhikattherassāpadānaṃ sattamaṃ.</p>
<p class="subhead">8. Uruveḷakassapattheraapadānaṃ</p>
<p class="hangnum"><a name="para251"></a><a name="para251_kn10"></a><span class="paranum">251</span>.</p>
<p class="gatha1"> ‘‘Padumuttaro <a name="V2.0130"></a><a name="P2.0481"></a> nāma jino, sabbalokavidū muni;</p>
<p class="gathalast">Ito satasahassamhi, kappe uppajji cakkhumā.</p>
<p class="hangnum"><a name="para252"></a><a name="para252_kn10"></a><span class="paranum">252</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para253"></a><a name="para253_kn10"></a><span class="paranum">253</span>.</p>
<p class="gatha1"> ‘‘Anukampako kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para254"></a><a name="para254_kn10"></a><span class="paranum">254</span>.</p>
<p class="gatha1"> ‘‘Evaṃ nirākulaṃ āsi, suññataṃ titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para255"></a><a name="para255_kn10"></a><span class="paranum">255</span>.</p>
<p class="gatha1"> ‘‘Ratanānaṭṭhapaññāsaṃ, uggato so mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para256"></a><a name="para256_kn10"></a><span class="paranum">256</span>.</p>
<p class="gatha1"> ‘‘Vassasatasahassāni<a name="M2.0134"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para257"></a><a name="para257_kn10"></a><span class="paranum">257</span>.</p>
<p class="gatha1"> ‘‘Tadāhaṃ haṃsavatiyā, brāhmaṇo sādhusammato;</p>
<p class="gathalast">Upecca lokapajjotaṃ, assosiṃ dhammadesanaṃ.</p>
<p class="hangnum"><a name="para258"></a><a name="para258_kn10"></a><span class="paranum">258</span>.</p>
<p class="gatha1"> ‘‘Tadā <a name="T2.0207"></a> mahāparisatiṃ, mahāparisasāvakaṃ;</p>
<p class="gathalast">Ṭhapentaṃ etadaggamhi, sutvāna mudito ahaṃ.</p>
<p class="hangnum"><a name="para259"></a><a name="para259_kn10"></a><span class="paranum">259</span>.</p>
<p class="gatha1"> ‘‘Mahatā parivārena, nimantetvā mahājinaṃ;</p>
<p class="gathalast">Brāhmaṇānaṃ sahassena, sahadānamadāsahaṃ.</p>
<p class="hangnum"><a name="para260"></a><a name="para260_kn10"></a><span class="paranum">260</span>.</p>
<p class="gatha1"> ‘‘Mahādānaṃ daditvāna, abhivādiya nāyakaṃ;</p>
<p class="gathalast">Ekamantaṃ ṭhito haṭṭho, idaṃ vacanamabraviṃ.</p>
<p class="hangnum"><a name="para261"></a><a name="para261_kn10"></a><span class="paranum">261</span>.</p>
<p class="gatha1"> ‘‘‘Tayi saddhāya me vīra, adhikāraguṇena ca;</p>
<p class="gathalast">Parisā mahatī hotu, nibbattassa tahiṃ tahiṃ’.</p>
<p class="hangnum"><a name="para262"></a><a name="para262_kn10"></a><span class="paranum">262</span>.</p>
<p class="gatha1"> ‘‘Tadā avoca parisaṃ, gajagajjitasussaro;</p>
<p class="gathalast">Karavīkaruto satthā, ‘etaṃ passatha brāhmaṇaṃ.</p>
<p class="hangnum"><a name="para263"></a><a name="para263_kn10"></a><span class="paranum">263</span>.</p>
<p class="gatha1"> ‘‘‘Hemavaṇṇaṃ mahābāhuṃ, kamalānanalocanaṃ;</p>
<p class="gathalast">Udaggatanujaṃ haṭṭhaṃ, saddhavantaṃ guṇe mama.</p>
<p class="hangnum"><a name="para264"></a><a name="para264_kn10"></a><span class="paranum">264</span>.</p>
<p class="gatha1"> ‘‘‘Esa <a name="V2.0131"></a> patthayate ṭhānaṃ <span class="note">[patthayi taṃ ṭhānaṃ (syā.)]</span>, sīhaghosassa bhikkhuno;</p>
<p class="gathalast">Anāgatamhi addhāne, lacchase taṃ manorathaṃ.</p>
<p class="hangnum"><a name="para265"></a><a name="para265_kn10"></a><span class="paranum">265</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para266"></a><a name="para266_kn10"></a><span class="paranum">266</span>.</p>
<p class="gatha1"> ‘‘‘Tassa <a name="P2.0482"></a> dhammesu dāyādo, oraso dhammanimmito;</p>
<p class="gathalast">Kassapo nāma gottena, hessati satthu sāvako’.</p>
<p class="hangnum"><a name="para267"></a><a name="para267_kn10"></a><span class="paranum">267</span>.</p>
<p class="gatha1"> ‘‘Ito dvenavute kappe, ahu satthā anuttaro;</p>
<p class="gathalast">Anūpamo asadiso, phusso lokagganāyako.</p>
<p class="hangnum"><a name="para268"></a><a name="para268_kn10"></a><span class="paranum">268</span>.</p>
<p class="gatha1"> ‘‘So <a name="T2.0208"></a> ca sabbaṃ tamaṃ hantvā, vijaṭetvā mahājaṭaṃ;</p>
<p class="gathalast">Vassate amataṃ vuṭṭhiṃ, tappayanto sadevakaṃ.</p>
<p class="hangnum"><a name="para269"></a><a name="para269_kn10"></a><span class="paranum">269</span>.</p>
<p class="gatha1"> ‘‘Tadā <a name="M2.0135"></a> hi bārāṇasiyaṃ, rājā paccā ahumhase;</p>
<p class="gathalast">Bhātaromha tayo sabbe, saṃvisaṭṭhāva rājino.</p>
<p class="hangnum"><a name="para270"></a><a name="para270_kn10"></a><span class="paranum">270</span>.</p>
<p class="gatha1"> ‘‘Vīraṅgarūpā balino, saṅgāme aparājitā;</p>
<p class="gathalast">Tadā kupitapaccanto <span class="note">[kuppati paccanto (ka.)]</span>, amhe āha mahīpati.</p>
<p class="hangnum"><a name="para271"></a><a name="para271_kn10"></a><span class="paranum">271</span>.</p>
<p class="gatha1"> ‘‘‘Etha gantvāna paccantaṃ, sodhetvā aṭṭavībalaṃ;</p>
<p class="gathalast">Khemaṃ vijiritaṃ katvā, puna dethāti bhāsatha’.</p>
<p class="hangnum"><a name="para272"></a><a name="para272_kn10"></a><span class="paranum">272</span>.</p>
<p class="gatha1"> ‘‘Tato mayaṃ avocumha, yadi deyyāsi nāyakaṃ;</p>
<p class="gathalast">Upaṭṭhānāya amhākaṃ, sādhayissāma vo tato.</p>
<p class="hangnum"><a name="para273"></a><a name="para273_kn10"></a><span class="paranum">273</span>.</p>
<p class="gatha1"> ‘‘Tato mayaṃ laddhavarā, bhūmipālena pesitā;</p>
<p class="gathalast">Nikkhittasatthaṃ paccantaṃ, katvā punarupacca taṃ.</p>
<p class="hangnum"><a name="para274"></a><a name="para274_kn10"></a><span class="paranum">274</span>.</p>
<p class="gatha1"> ‘‘Yācitvā satthupaṭṭhānaṃ, rājānaṃ lokanāyakaṃ;</p>
<p class="gathalast">Munivīraṃ labhitvāna, yāvajīvaṃ yajimha taṃ.</p>
<p class="hangnum"><a name="para275"></a><a name="para275_kn10"></a><span class="paranum">275</span>.</p>
<p class="gatha1"> ‘‘Mahagghāni ca vatthāni, paṇītāni rasāni ca;</p>
<p class="gathalast">Senāsanāni rammāni, bhesajjāni hitāni ca.</p>
<p class="hangnum"><a name="para276"></a><a name="para276_kn10"></a><span class="paranum">276</span>.</p>
<p class="gatha1"> ‘‘Datvā sasaṅghamunino <span class="note">[sasaṃghassa mune (sī. pī.)]</span>, dhammenuppāditāni no;</p>
<p class="gathalast">Sīlavanto kāruṇikā, bhāvanāyuttamānasā.</p>
<p class="hangnum"><a name="para277"></a><a name="para277_kn10"></a><span class="paranum">277</span>.</p>
<p class="gatha1"> ‘‘Saddhā paricaritvāna, mettacittena nāyakaṃ;</p>
<p class="gathalast">Nibbute tamhi lokagge, pūjaṃ katvā yathābalaṃ.</p>
<p class="hangnum"><a name="para278"></a><a name="para278_kn10"></a><span class="paranum">278</span>.</p>
<p class="gatha1"> ‘‘Tato <a name="T2.0209"></a><a name="V2.0132"></a> cutā santusitaṃ <span class="note">[tāvatiṃsaṃ (syā.)]</span>, gatā tattha mahāsukhaṃ;</p>
<p class="gathalast">Anubhūtā mayaṃ sabbe, buddhapūjāyidaṃ phalaṃ.</p>
<p class="hangnum"><a name="para279"></a><a name="para279_kn10"></a><span class="paranum">279</span>.</p>
<p class="gatha1"> ‘‘Māyākāro <a name="P2.0483"></a> yathā raṅge <span class="note">[laddho (syā. pī.)]</span>, dassesi vikatiṃ bahuṃ;</p>
<p class="gathalast">Tathā bhave bhamantohaṃ <span class="note">[gamentohaṃ (ka.), bhavantohaṃ (syā.)]</span>, videhādhipatī ahuṃ.</p>
<p class="hangnum"><a name="para280"></a><a name="para280_kn10"></a><span class="paranum">280</span>.</p>
<p class="gatha1"> ‘‘Guṇāceḷassa vākyena, micchādiṭṭhigatāsayo;</p>
<p class="gathalast">Narakaṃ maggamārūḷho, rucāya mama dhītuyā.</p>
<p class="hangnum"><a name="para281"></a><a name="para281_kn10"></a><span class="paranum">281</span>.</p>
<p class="gatha1"> ‘‘Ovādaṃ nādiyitvāna, brahmunā nāradenahaṃ;</p>
<p class="gathalast">Bahudhā saṃsito santo, diṭṭhiṃ hitvāna pāpikaṃ.</p>
<p class="hangnum"><a name="para282"></a><a name="para282_kn10"></a><span class="paranum">282</span>.</p>
<p class="gatha1"> ‘‘Pūrayitvā <a name="M2.0136"></a> visesena, dasa kammapathānihaṃ;</p>
<p class="gathalast">Hitvāna dehamagamiṃ, saggaṃ sabhavanaṃ yathā.</p>
<p class="hangnum"><a name="para283"></a><a name="para283_kn10"></a><span class="paranum">283</span>.</p>
<p class="gatha1"> ‘‘Pacchime bhave sampatte, brahmabandhu ahosahaṃ;</p>
<p class="gathalast">Bārāṇasiyaṃ phītāyaṃ, jāto vippamahākule.</p>
<p class="hangnum"><a name="para284"></a><a name="para284_kn10"></a><span class="paranum">284</span>.</p>
<p class="gatha1"> ‘‘Maccubyādhijarā bhīto, ogāhetvā mahāvanaṃ <span class="note">[jahitvāna mahādhanaṃ (sī.), jahitvā ca mahādhanaṃ (pī.)]</span>;</p>
<p class="gathalast">Nibbānaṃ padamesanto, jaṭilesu paribbajiṃ.</p>
<p class="hangnum"><a name="para285"></a><a name="para285_kn10"></a><span class="paranum">285</span>.</p>
<p class="gatha1"> ‘‘Tadā dve bhātaro mayhaṃ, pabbajiṃsu mayā saha;</p>
<p class="gathalast">Uruveḷāyaṃ māpetvā, assamaṃ nivasiṃ ahaṃ.</p>
<p class="hangnum"><a name="para286"></a><a name="para286_kn10"></a><span class="paranum">286</span>.</p>
<p class="gatha1"> ‘‘Kassapo nāma gottena, uruveḷanivāsiko <span class="note">[uruveḷāya nivasiṃ (syā.)]</span>;</p>
<p class="gathalast">Tato me āsi paññatti, uruveḷakassapo iti.</p>
<p class="hangnum"><a name="para287"></a><a name="para287_kn10"></a><span class="paranum">287</span>.</p>
<p class="gatha1"> ‘‘Nadīsakāse bhātā me, nadīkassapasavhayo;</p>
<p class="gathalast">Āsī sakāsanāmena, gayāyaṃ gayākassapo.</p>
<p class="hangnum"><a name="para288"></a><a name="para288_kn10"></a><span class="paranum">288</span>.</p>
<p class="gatha1"> ‘‘Dve <a name="T2.0210"></a> satāni kaniṭṭhassa, tīṇi majjhassa bhātuno;</p>
<p class="gathalast">Mama pañca satānūnā, sissā sabbe mamānugā.</p>
<p class="hangnum"><a name="para289"></a><a name="para289_kn10"></a><span class="paranum">289</span>.</p>
<p class="gatha1"> ‘‘Tadā upecca maṃ buddho, katvāna vividhāni me <span class="note">[katvā nānāvidhāni me (sī.)]</span>;</p>
<p class="gathalast">Pāṭihīrāni lokaggo, vinesi narasārathi.</p>
<p class="hangnum"><a name="para290"></a><a name="para290_kn10"></a><span class="paranum">290</span>.</p>
<p class="gatha1"> ‘‘Sahassaparivārena, ahosiṃ ehibhikkhuko;</p>
<p class="gathalast">Teheva saha sabbehi, arahattamapāpuṇiṃ.</p>
<p class="hangnum"><a name="para291"></a><a name="para291_kn10"></a><span class="paranum">291</span>.</p>
<p class="gatha1"> ‘‘Te <a name="P2.0484"></a> cevaññe ca bahavo, sissā maṃ parivārayuṃ;</p>
<p class="gathalast">Sāsituñca samatthohaṃ, tato maṃ isisattamo.</p>
<p class="hangnum"><a name="para292"></a><a name="para292_kn10"></a><span class="paranum">292</span>.</p>
<p class="gatha1"> ‘‘Mahāparisabhāvasmiṃ<a name="V2.0133"></a>, etadagge ṭhapesi maṃ;</p>
<p class="gathalast">Aho buddhe kataṃ kāraṃ, saphalaṃ me ajāyatha.</p>
<p class="hangnum"><a name="para293"></a><a name="para293_kn10"></a><span class="paranum">293</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para294"></a><a name="para294_kn10"></a><span class="paranum">294</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para295"></a><a name="para295_kn10"></a><span class="paranum">295</span>.</p>
<p class="gatha1"> ‘‘Paṭisambhidā <a name="M2.0137"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā uruveḷakassapo thero imā gāthāyo</p>
<p class="bodytext">Abhāsitthāti.</p>
<p class="centered">Uruveḷakassapattherassāpadānaṃ aṭṭhamaṃ.</p>
<p class="subhead">9. Rādhattheraapadānaṃ</p>
<p class="hangnum"><a name="para296"></a><a name="para296_kn10"></a><span class="paranum">296</span>.</p>
<p class="gatha1"> ‘‘Padumuttaro <a name="T2.0211"></a> nāma jino, sabbalokavidū muni;</p>
<p class="gathalast">Ito satasahassamhi, kappe uppajji cakkhumā.</p>
<p class="hangnum"><a name="para297"></a><a name="para297_kn10"></a><span class="paranum">297</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para298"></a><a name="para298_kn10"></a><span class="paranum">298</span>.</p>
<p class="gatha1"> ‘‘Anukampako kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para299"></a><a name="para299_kn10"></a><span class="paranum">299</span>.</p>
<p class="gatha1"> ‘‘Evaṃ nirākulaṃ āsi, suññataṃ titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para300"></a><a name="para300_kn10"></a><span class="paranum">300</span>.</p>
<p class="gatha1"> ‘‘Ratanānaṭṭhapaññāsaṃ, uggato so mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para301"></a><a name="para301_kn10"></a><span class="paranum">301</span>.</p>
<p class="gatha1"> ‘‘Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para302"></a><a name="para302_kn10"></a><span class="paranum">302</span>.</p>
<p class="gatha1"> ‘‘Tadāhaṃ haṃsavatiyaṃ, brāhmaṇo mantapāragū;</p>
<p class="gathalast">Upecca taṃ naravaraṃ, assosiṃ dhammadesanaṃ.</p>
<p class="hangnum"><a name="para303"></a><a name="para303_kn10"></a><span class="paranum">303</span>.</p>
<p class="gatha1"> ‘‘Paññapentaṃ mahāvīraṃ, parisāsu visāradaṃ;</p>
<p class="gathalast">Paṭibhāneyyakaṃ bhikkhuṃ, etadagge vināyakaṃ.</p>
<p class="hangnum"><a name="para304"></a><a name="para304_kn10"></a><span class="paranum">304</span>.</p>
<p class="gatha1"> ‘‘Tadāhaṃ kāraṃ katvāna, sasaṅghe lokanāyake;</p>
<p class="gathalast">Nipacca sirasā pāde, taṃ ṭhānaṃ abhipatthayiṃ.</p>
<p class="hangnum"><a name="para305"></a><a name="para305_kn10"></a><span class="paranum">305</span>.</p>
<p class="gatha1"> ‘‘Tato <a name="T2.0212"></a> maṃ bhagavā āha, siṅgīnikkhasamappabho;</p>
<p class="gathalast">Sarena rajanīyena, kilesamalahārinā.</p>
<p class="hangnum"><a name="para306"></a><a name="para306_kn10"></a><span class="paranum">306</span>.</p>
<p class="gatha1"> ‘‘‘Sukhī <a name="M2.0138"></a><a name="V2.0134"></a> bhavassu dīghāyu, sijjhatu paṇidhī tava;</p>
<p class="gathalast">Sasaṅghe me kataṃ kāraṃ, atīva vipulaṃ tayā.</p>
<p class="hangnum"><a name="para307"></a><a name="para307_kn10"></a><span class="paranum">307</span>.</p>
<p class="gatha1"> ‘‘‘Satasahassito <a name="P2.0485"></a> kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para308"></a><a name="para308_kn10"></a><span class="paranum">308</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Rādhoti nāmadheyyena, hessati satthu sāvako.</p>
<p class="hangnum"><a name="para309"></a><a name="para309_kn10"></a><span class="paranum">309</span>.</p>
<p class="gatha1"> ‘‘‘Sa te hetuguṇe tuṭṭho, sakyaputto narāsabho <span class="note">[idaṃ pādadvayaṃ syāmamūle natthī]</span>;</p>
<p class="gathalast">Paṭibhāneyyakānaggaṃ, paññapessati nāyako’.</p>
<p class="hangnum"><a name="para310"></a><a name="para310_kn10"></a><span class="paranum">310</span>.</p>
<p class="gatha1"> ‘‘Taṃ sutvā mudito hutvā, yāvajīvaṃ tadā jinaṃ;</p>
<p class="gathalast">Mettacitto paricariṃ, sato paññāsamāhito.</p>
<p class="hangnum"><a name="para311"></a><a name="para311_kn10"></a><span class="paranum">311</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para312"></a><a name="para312_kn10"></a><span class="paranum">312</span>.</p>
<p class="gatha1"> ‘‘Satānaṃ tīṇikkhattuñca, devarajjamakārayiṃ;</p>
<p class="gathalast">Satānaṃ pañcakkhattuñca, cakkavattī ahosahaṃ.</p>
<p class="hangnum"><a name="para313"></a><a name="para313_kn10"></a><span class="paranum">313</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Sabbattha sukhito āsiṃ, tassa kammassa vāhasā.</p>
<p class="hangnum"><a name="para314"></a><a name="para314_kn10"></a><span class="paranum">314</span>.</p>
<p class="gatha1"> ‘‘Pacchime bhave sampatte, giribbajapuruttame;</p>
<p class="gathalast">Jāto vippakule niddhe, vikalacchādanāsane.</p>
<p class="hangnum"><a name="para315"></a><a name="para315_kn10"></a><span class="paranum">315</span>.</p>
<p class="gatha1"> ‘‘Kaṭacchubhikkhaṃ pādāsiṃ, sāriputtassa tādino;</p>
<p class="gathalast">Yadā <a name="T2.0213"></a> jiṇṇo ca vuddho ca, tadārāmamupāgamiṃ.</p>
<p class="hangnum"><a name="para316"></a><a name="para316_kn10"></a><span class="paranum">316</span>.</p>
<p class="gatha1"> ‘‘Pabbajati na maṃ koci <span class="note">[pabbājenti na maṃ keci (sī. syā pī.)]</span>, jiṇṇadubbalathāmakaṃ;</p>
<p class="gathalast">Tena dīno vivaṇṇaṅgo <span class="note">[vivaṇṇako (ka.)]</span>, soko cāsiṃ tadā ahaṃ.</p>
<p class="hangnum"><a name="para317"></a><a name="para317_kn10"></a><span class="paranum">317</span>.</p>
<p class="gatha1"> ‘‘Disvā mahākāruṇiko, mamamāha <span class="note">[mamāha so (sī.), mamāha ca (pī.)]</span> mahāmuni;</p>
<p class="gathalast">‘Kimatthaṃ puttasokaṭṭo, brūhi te cittajaṃ rujaṃ’.</p>
<p class="hangnum"><a name="para318"></a><a name="para318_kn10"></a><span class="paranum">318</span>.</p>
<p class="gatha1"> ‘‘‘Pabbajjaṃ na labhe vīra, svākkhāte tava sāsane;</p>
<p class="gathalast">Tena sokena dīnosmi, saraṇaṃ hohi nāyaka’.</p>
<p class="hangnum"><a name="para319"></a><a name="para319_kn10"></a><span class="paranum">319</span>.</p>
<p class="gatha1"> ‘‘Tadā <a name="M2.0139"></a> bhikkhū samānetvā, apucchi munisattamo;</p>
<p class="gathalast">‘Imassa adhikāraṃ ye, saranti byāharantu te’.</p>
<p class="hangnum"><a name="para320"></a><a name="para320_kn10"></a><span class="paranum">320</span>.</p>
<p class="gatha1"> ‘‘Sāriputto <a name="V2.0135"></a> tadāvoca, ‘kāramassa sarāmahaṃ;</p>
<p class="gathalast">Kaṭacchubhikkhaṃ dāpesi, piṇḍāya carato mama’.</p>
<p class="hangnum"><a name="para321"></a><a name="para321_kn10"></a><span class="paranum">321</span>.</p>
<p class="gatha1"> ‘‘‘Sādhu sādhu kataññūsi, sāriputta imaṃ tuvaṃ;</p>
<p class="gathalast">Pabbājehi dijaṃ vuḍḍhaṃ, hessatājāniyo ayaṃ’.</p>
<p class="hangnum"><a name="para322"></a><a name="para322_kn10"></a><span class="paranum">322</span>.</p>
<p class="gatha1"> ‘‘Tato <a name="P2.0486"></a> alatthaṃ pabbajjaṃ, kammavācopasampadaṃ;</p>
<p class="gathalast">Na cireneva kālena, pāpuṇiṃ āsavakkhayaṃ.</p>
<p class="hangnum"><a name="para323"></a><a name="para323_kn10"></a><span class="paranum">323</span>.</p>
<p class="gatha1"> ‘‘Sakkaccaṃ munino vākyaṃ, suṇāmi mudito yato;</p>
<p class="gathalast">Paṭibhāneyyakānaggaṃ, tato maṃ ṭhapayī jino.</p>
<p class="hangnum"><a name="para324"></a><a name="para324_kn10"></a><span class="paranum">324</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para325"></a><a name="para325_kn10"></a><span class="paranum">325</span>.</p>
<p class="gatha1"> ‘‘Svāgataṃ <a name="T2.0214"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para326"></a><a name="para326_kn10"></a><span class="paranum">326</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā rādho thero imā gāthāyo</p>
<p class="bodytext">Abhāsitthāti.</p>
<p class="centered">Rādhattherassāpadānaṃ navamaṃ.</p>
<p class="subhead">10. Mogharājattheraapadānaṃ</p>
<p class="hangnum"><a name="para327"></a><a name="para327_kn10"></a><span class="paranum">327</span>.</p>
<p class="gatha1"> ‘‘Padumuttaro nāma jino, sabbalokavidū muni;</p>
<p class="gathalast">Ito satasahassamhi, kappe uppajji cakkhumā.</p>
<p class="hangnum"><a name="para328"></a><a name="para328_kn10"></a><span class="paranum">328</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para329"></a><a name="para329_kn10"></a><span class="paranum">329</span>.</p>
<p class="gatha1"> ‘‘Anukampako kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para330"></a><a name="para330_kn10"></a><span class="paranum">330</span>.</p>
<p class="gatha1"> ‘‘Evaṃ nirākulaṃ āsi, suññataṃ titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para331"></a><a name="para331_kn10"></a><span class="paranum">331</span>.</p>
<p class="gatha1"> ‘‘Ratanānaṭṭhapaññāsaṃ<a name="M2.0140"></a>, uggato so mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para332"></a><a name="para332_kn10"></a><span class="paranum">332</span>.</p>
<p class="gatha1"> ‘‘Vassasatasahassāni<a name="V2.0136"></a>, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para333"></a><a name="para333_kn10"></a><span class="paranum">333</span>.</p>
<p class="gatha1"> ‘‘Tadāhaṃ <a name="T2.0215"></a> haṃsavatiyaṃ, kule aññatare ahuṃ;</p>
<p class="gathalast">Parakammāyane yutto, natthi me kiñci saṃdhanaṃ.</p>
<p class="hangnum"><a name="para334"></a><a name="para334_kn10"></a><span class="paranum">334</span>.</p>
<p class="gatha1"> ‘‘Paṭikkamanasālāyaṃ, vasanto katabhūmiyaṃ;</p>
<p class="gathalast">Aggiṃ ujjālayiṃ tattha, daḷhaṃ kaṇhāsi sā <span class="note">[kaṇhā siyā (sī. pī.), ḍayhakaṇhā silā (syā.)]</span> hī.</p>
<p class="hangnum"><a name="para335"></a><a name="para335_kn10"></a><span class="paranum">335</span>.</p>
<p class="gatha1"> ‘‘Tadā parisatiṃ nātho, catusaccapakāsako;</p>
<p class="gathalast">Sāvakaṃ sampakittesi, lūkhacīvaradhārakaṃ.</p>
<p class="hangnum"><a name="para336"></a><a name="para336_kn10"></a><span class="paranum">336</span>.</p>
<p class="gatha1"> ‘‘Tassa tamhi guṇe tuṭṭho, paṇipacca <span class="note">[patipajja (syā.)]</span> tathāgataṃ;</p>
<p class="gathalast">Lūkhacīvaradhāraggaṃ, patthayiṃ ṭhānamuttamaṃ.</p>
<p class="hangnum"><a name="para337"></a><a name="para337_kn10"></a><span class="paranum">337</span>.</p>
<p class="gatha1"> ‘‘Tadā avoca bhagavā, sāvake padumuttaro;</p>
<p class="gathalast">‘Passathetaṃ purisakaṃ, kucelaṃ tanudehakaṃ.</p>
<p class="hangnum"><a name="para338"></a><a name="para338_kn10"></a><span class="paranum">338</span>.</p>
<p class="gatha1"> ‘‘‘Pītippasannavadanaṃ<a name="P2.0487"></a>, saddhādhanasamanvitaṃ <span class="note">[saddhāsnehasamanvataṃ (ka.)]</span>;</p>
<p class="gathalast">Udaggatanujaṃ haṭṭhaṃ, acalaṃ sālapiṇḍitaṃ.</p>
<p class="hangnum"><a name="para339"></a><a name="para339_kn10"></a><span class="paranum">339</span>.</p>
<p class="gatha1"> ‘‘‘Eso pattheti taṃ ṭhānaṃ, saccasenassa bhikkhuno;</p>
<p class="gathalast">Lūkhacīvaradhārissa, tassa vaṇṇasitāsayo <span class="note">[vaṇṇagatāsayo (sī. syā. pī.)]</span>.</p>
<p class="hangnum"><a name="para340"></a><a name="para340_kn10"></a><span class="paranum">340</span>.</p>
<p class="gatha1"> ‘‘Taṃ sutvā mudito hutvā, nipacca sirasā jinaṃ;</p>
<p class="gathalast">Yāvajīvaṃ subhaṃ kammaṃ, karitvā jinasāsane.</p>
<p class="hangnum"><a name="para341"></a><a name="para341_kn10"></a><span class="paranum">341</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsūpago ahaṃ.</p>
<p class="hangnum"><a name="para342"></a><a name="para342_kn10"></a><span class="paranum">342</span>.</p>
<p class="gatha1"> ‘‘Paṭikkamanasālāyaṃ, bhūmidāhakakammunā;</p>
<p class="gathalast">Samasahassaṃ niraye, adayhiṃ vedanāṭṭito.</p>
<p class="hangnum"><a name="para343"></a><a name="para343_kn10"></a><span class="paranum">343</span>.</p>
<p class="gatha1"> ‘‘Tena <a name="T2.0216"></a> kammāvasesena, pañca jātisatānihaṃ;</p>
<p class="gathalast">Manusso kulajo hutvā, jātiyā lakkhaṇaṅkito.</p>
<p class="hangnum"><a name="para344"></a><a name="para344_kn10"></a><span class="paranum">344</span>.</p>
<p class="gatha1"> ‘‘Pañca <a name="M2.0141"></a> jātisatāneva, kuṭṭharogasamappito;</p>
<p class="gathalast">Mahādukkhaṃ anubhaviṃ, tassa kammassa vāhasā.</p>
<p class="hangnum"><a name="para345"></a><a name="para345_kn10"></a><span class="paranum">345</span>.</p>
<p class="gatha1"> ‘‘Imasmiṃ bhaddake kappe, upariṭṭhaṃ yasassinaṃ;</p>
<p class="gathalast">Piṇḍapātena tappesiṃ, pasannamānaso ahaṃ.</p>
<p class="hangnum"><a name="para346"></a><a name="para346_kn10"></a><span class="paranum">346</span>.</p>
<p class="gatha1"> ‘‘Tena <a name="V2.0137"></a> kammavisesena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para347"></a><a name="para347_kn10"></a><span class="paranum">347</span>.</p>
<p class="gatha1"> ‘‘Pacchime bhave sampatte, ajāyiṃ khattiye kule;</p>
<p class="gathalast">Pituno accayenāhaṃ, mahārajjasamappito.</p>
<p class="hangnum"><a name="para348"></a><a name="para348_kn10"></a><span class="paranum">348</span>.</p>
<p class="gatha1"> ‘‘Kuṭṭharogādhibhūtohaṃ, na ratiṃ na sukhaṃ labhe;</p>
<p class="gathalast">Moghaṃ rajjaṃ sukhaṃ yasmā, mogharājā tato ahaṃ.</p>
<p class="hangnum"><a name="para349"></a><a name="para349_kn10"></a><span class="paranum">349</span>.</p>
<p class="gatha1"> ‘‘Kāyassa dosaṃ disvāna, pabbajiṃ anagāriyaṃ;</p>
<p class="gathalast">Bāvarissa dijaggassa, sissattaṃ ajjhupāgamiṃ.</p>
<p class="hangnum"><a name="para350"></a><a name="para350_kn10"></a><span class="paranum">350</span>.</p>
<p class="gatha1"> ‘‘Mahatā parivārena, upecca naranāyakaṃ;</p>
<p class="gathalast">Apucchiṃ nipuṇaṃ pañhaṃ, taṃ vīraṃ vādisūdanaṃ.</p>
<p class="hangnum"><a name="para351"></a><a name="para351_kn10"></a><span class="paranum">351</span>.</p>
<p class="gatha1"> ‘‘‘Ayaṃ loko paro loko, brahmaloko sadevako;</p>
<p class="gathalast">Diṭṭhiṃ no <span class="note">[diṭṭhā no (sī.), diṭṭhaṃ no (pī.), diṭṭhiṃ te (syā.)]</span> nābhijānāmi, gotamassa yasassino.</p>
<p class="hangnum"><a name="para352"></a><a name="para352_kn10"></a><span class="paranum">352</span>.</p>
<p class="gatha1"> ‘‘‘Evābhikkantadassāviṃ<a name="P2.0488"></a>, atthi pañhena āgamaṃ;</p>
<p class="gathalast">Kathaṃ lokaṃ avekkhantaṃ, maccurājā na passati’.</p>
<p class="hangnum"><a name="para353"></a><a name="para353_kn10"></a><span class="paranum">353</span>.</p>
<p class="gatha1"> ‘‘‘Suññato <a name="T2.0217"></a> lokaṃ avekkhassu, mogharāja sadā sato;</p>
<p class="gathalast">Attānudiṭṭhiṃ uhacca, evaṃ maccutaro siyā.</p>
<p class="hangnum"><a name="para354"></a><a name="para354_kn10"></a><span class="paranum">354</span>.</p>
<p class="gatha1"> ‘‘‘Evaṃ lokaṃ avekkhantaṃ, maccurājā na passati’;</p>
<p class="gathalast">Iti maṃ abhaṇi buddho, sabbarogatikicchako.</p>
<p class="hangnum"><a name="para355"></a><a name="para355_kn10"></a><span class="paranum">355</span>.</p>
<p class="gatha1"> ‘‘Saha gāthāvasānena, kesamassuvivajjito;</p>
<p class="gathalast">Kāsāvavatthavasano, āsiṃ bhikkhu tathārahā.</p>
<p class="hangnum"><a name="para356"></a><a name="para356_kn10"></a><span class="paranum">356</span>.</p>
<p class="gatha1"> ‘‘Saṅghikesu vihāresu, na vasiṃ rogapīḷito;</p>
<p class="gathalast">Mā vihāro padussīti, vātarogehi pīḷito <span class="note">[vācāyābhisupīḷito (syā. pī.), vātarogī supīḷito (ka.)]</span>.</p>
<p class="hangnum"><a name="para357"></a><a name="para357_kn10"></a><span class="paranum">357</span>.</p>
<p class="gatha1"> ‘‘Saṅkārakūṭā <a name="M2.0142"></a> āhitvā, susānā rathikāhi ca;</p>
<p class="gathalast">Tato saṅghāṭiṃ karitvā, dhārayiṃ lūkhacīvaraṃ.</p>
<p class="hangnum"><a name="para358"></a><a name="para358_kn10"></a><span class="paranum">358</span>.</p>
<p class="gatha1"> ‘‘Mahābhisakko tasmiṃ me, guṇe tuṭṭho vināyako;</p>
<p class="gathalast">Lūkhacīvaradhārīnaṃ, etadagge ṭhapesi maṃ.</p>
<p class="hangnum"><a name="para359"></a><a name="para359_kn10"></a><span class="paranum">359</span>.</p>
<p class="gatha1"> ‘‘Puññapāpaparikkhīṇo, sabbarogavivajjito;</p>
<p class="gathalast">Sikhīva anupādāno, nibbāyissamanāsavo.</p>
<p class="hangnum"><a name="para360"></a><a name="para360_kn10"></a><span class="paranum">360</span>.</p>
<p class="gatha1"> ‘‘Kilesā <a name="V2.0138"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para361"></a><a name="para361_kn10"></a><span class="paranum">361</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para362"></a><a name="para362_kn10"></a><span class="paranum">362</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ <a name="T2.0218"></a> sudaṃ āyasmā mogharājā thero imā gāthāyo</p>
<p class="bodytext">Abhāsitthāti.</p>
<p class="centered">Mogharājattherassāpadānaṃ dasamaṃ.</p>
<p class="centered">Kaccāyanavaggo catupaññāsamo.</p>
<p class="bodytext">Tassuddānaṃ –</p>
<p class="gatha1">Kaccāno vakkalī thero, mahākappinasavhayo;</p>
<p class="gathalast">Dabbo kumāranāmo ca, bāhiyo koṭṭhiko vasī.</p>
<p class="gatha1">Uruveḷakassapo rādho, mogharājā ca paṇḍito;</p>
<p class="gathalast">Tīṇi gāthāsatānettha, bāsaṭṭhi ceva piṇḍitā.</p>
<a name="kn10_55"></a>
<p class="chapter">55. Bhaddiyavaggo</p>
<p class="subhead">1. Lakuṇḍabhaddiyattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Padumuttaro <a name="T2.0219"></a><a name="M2.0143"></a><a name="V2.0139"></a><a name="P2.0489"></a> nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Tadāhaṃ haṃsavatiyaṃ, seṭṭhiputto mahaddhano;</p>
<p class="gathalast">Jaṅghāvihāraṃ vicaraṃ, saṅghārāmaṃ agacchahaṃ.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Tadā so lokapajjoto, dhammaṃ desesi nāyako;</p>
<p class="gathalast">Mañjussarānaṃ pavaraṃ, sāvakaṃ abhikittayi.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Taṃ sutvā mudito hutvā, kāraṃ katvā mahesino;</p>
<p class="gathalast">Vanditvā satthuno pāde, taṃ ṭhānamabhipatthayiṃ.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Tadā buddho viyākāsi, saṅghamajjhe vināyako;</p>
<p class="gathalast">‘Anāgatamhi addhāne, lacchase taṃ manorathaṃ.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Bhaddiyo nāma nāmena, hessati satthu sāvako’.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Dvenavute <a name="T2.0220"></a> ito kappe, phusso uppajji nāyako;</p>
<p class="gathalast">Durāsado duppasaho, sabbalokuttamo jino.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Caraṇena ca sampanno, brahā uju patāpavā;</p>
<p class="gathalast">Hitesī sabbasattānaṃ <span class="note">[sabbapāṇīnaṃ (sī.)]</span>, bahuṃ mocesi bandhanā.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Nandārāmavane tassa, ahosiṃ phussakokilo <span class="note">[pussakokilo (sī. syā.)]</span>;</p>
<p class="gathalast">Gandhakuṭisamāsanne, ambarukkhe vasāmahaṃ.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘Tadā <a name="V2.0140"></a> piṇḍāya gacchantaṃ, dakkhiṇeyyaṃ jinuttamaṃ;</p>
<p class="gathalast">Disvā cittaṃ pasādetvā, mañjunābhinikūjahaṃ <span class="note">[mañjunādena kūjahaṃ (sī. pī.)]</span>.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Rājuyyānaṃ <a name="M2.0144"></a> tadā gantvā, supakkaṃ kanakattacaṃ;</p>
<p class="gathalast">Ambapiṇḍaṃ gahetvāna, sambuddhassopanāmayiṃ.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Tadā me cittamaññāya, mahākāruṇiko jino;</p>
<p class="gathalast">Upaṭṭhākassa hatthato, pattaṃ paggaṇhi nāyako.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Adāsiṃ <a name="P2.0490"></a> haṭṭhacittohaṃ <span class="note">[tuṭṭhacittohaṃ (sī.)]</span>, ambapiṇḍaṃ mahāmune;</p>
<p class="gathalast">Patte pakkhippa pakkhehi, pañjaliṃ <span class="note">[pakkhehañjaliṃ (sī.)]</span> katvāna mañjunā.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Sarena rajanīyena, savanīyena vaggunā;</p>
<p class="gathalast">Vassanto buddhapūjatthaṃ, nīḷaṃ <span class="note">[niddaṃ (syā. pī.)]</span> gantvā nipajjahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Tadā muditacittaṃ maṃ, buddhapemagatāsayaṃ;</p>
<p class="gathalast">Sakuṇagghi upāgantvā, ghātayī duṭṭhamānaso.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘Tato cutohaṃ tusite, anubhotvā mahāsukhaṃ;</p>
<p class="gathalast">Manussayonimāgacchiṃ, tassa kammassa vāhasā.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘Imamhi <a name="T2.0221"></a> bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘Sāsanaṃ jotayitvā so, abhibhuyya kutitthiye;</p>
<p class="gathalast">Vinayitvāna veneyye, nibbuto so sasāvako.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘Nibbute tamhi lokagge, pasannā janatā bahū;</p>
<p class="gathalast">Pūjanatthāya buddhassa, thūpaṃ kubbanti satthuno.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Sattayojanikaṃ thūpaṃ, sattaratanabhūsitaṃ;</p>
<p class="gathalast">Karissāma mahesissa’, iccevaṃ mantayanti te.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘Kikino kāsirājassa, tadā senāya nāyako;</p>
<p class="gathalast">Hutvāhaṃ appamāṇassa, pamāṇaṃ cetiye vadiṃ.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Tadā te mama vākyena, cetiyaṃ yojanuggataṃ;</p>
<p class="gathalast">Akaṃsu naravīrassa, nānāratanabhūsitaṃ.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Pacchime <a name="M2.0145"></a><a name="V2.0141"></a> ca bhave dāni, jāto seṭṭhikule ahaṃ;</p>
<p class="gathalast">Sāvatthiyaṃ puravare, iddhe phīte mahaddhane.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Purappavese sugataṃ, disvā vimhitamānaso;</p>
<p class="gathalast">Pabbajitvāna na ciraṃ, arahattamapāpuṇiṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Cetiyassa pamāṇaṃ yaṃ, akariṃ tena kammunā;</p>
<p class="gathalast">Lakuṇḍakasarīrohaṃ, jāto paribhavāraho.</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Sarena <a name="T2.0222"></a> madhurenāhaṃ, pūjitvā isisattamaṃ;</p>
<p class="gathalast">Mañjussarānaṃ bhikkhūnaṃ, aggattamanupāpuṇiṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Phaladānena <a name="P2.0491"></a> buddhassa, guṇānussaraṇena ca;</p>
<p class="gathalast">Sāmaññaphalasampanno, viharāmi anāsavo.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Svāgataṃ vata me āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā lakuṇḍabhaddiyo thero imā gāthāyo</p>
<p class="bodytext">Abhāsitthāti.</p>
<p class="centered">Lakuṇḍabhaddiyattherassāpadānaṃ paṭhamaṃ.</p>
<p class="subhead">2. Kaṅkhārevatattheraapadānaṃ</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Padumuttaro nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Sīhahanu brahmagiro, haṃsadundubhinissano <span class="note">[haṃsadundubhinissaro (sī.) … nissavano (pī.) … sāvano (syā.)]</span>;</p>
<p class="gathalast">Nāgavikkantagamano, candasūrādikappabho.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Mahāmatī <a name="M2.0146"></a> mahāvīro, mahājhāyī mahābalo <span class="note">[mahāgati (syā.), mahāhito (pī.)]</span>;</p>
<p class="gathalast">Mahākāruṇiko nātho, mahātamapanūdano <span class="note">[mahātamavidhaṃsano (syā.), mahātamanisūdano (pī.)]</span>.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Sa <a name="T2.0223"></a><a name="V2.0142"></a> kadāci tilokaggo, veneyyaṃ vinayaṃ bahuṃ <span class="note">[veneyye viniyaṃ bahū (sī.)]</span>;</p>
<p class="gathalast">Dhammaṃ desesi sambuddho, sattāsayavidū muni.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Jhāyiṃ jhānarataṃ vīraṃ, upasantaṃ anāvilaṃ;</p>
<p class="gathalast">Vaṇṇayanto parisatiṃ, tosesi <span class="note">[toseti (syā. pī. ka.)]</span> janataṃ jino.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Tadāhaṃ haṃsavatiyaṃ, brāhmaṇo vedapāragū;</p>
<p class="gathalast">Dhammaṃ sutvāna mudito, taṃ ṭhānamabhipatthayiṃ.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Tadā jino viyākāsi, saṅghamajjhe vināyako;</p>
<p class="gathalast">‘Mudito hohi tvaṃ brahme, lacchase taṃ manorathaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Revato nāma nāmena, hessati satthu sāvako’.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Pacchime ca bhave dāni, jātohaṃ koliye pure;</p>
<p class="gathalast">Khattiye kulasampanne, iddhe phīte mahaddhane.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Yadā <a name="P2.0492"></a> kapilavatthusmiṃ, buddho dhammamadesayi;</p>
<p class="gathalast">Tadā pasanno sugate, pabbajiṃ anagāriyaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Kaṅkhā me bahulā āsi, kappākappe tahiṃ tahiṃ;</p>
<p class="gathalast">Sabbaṃ taṃ vinayī buddho, desetvā dhammamuttamaṃ.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Tatohaṃ <a name="T2.0224"></a> tiṇṇasaṃsāro, sadā jhānasukhe rato;</p>
<p class="gathalast">Viharāmi tadā buddho, maṃ disvā etadabravi.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘‘Yā <a name="M2.0147"></a> kāci kaṅkhā idha vā huraṃ vā, sakavediyā vā paravediyā vā;</p>
<p class="gathalast">Ye jhāyino tā pajahanti sabbā, ātāpino brahmacariyaṃ carantā’.</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova kilese jhāpayiṃ mama.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Tato jhānarataṃ disvā, buddho lokantagū muni;</p>
<p class="gathalast">Jhāyīnaṃ bhikkhūnaṃ aggo, paññāpeti mahāmati.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Kilesā <a name="V2.0143"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kaṅkhārevato thero imā gāthāyo</p>
<p class="bodytext">Abhāsitthāti.</p>
<p class="centered">Kaṅkhārevatattherassāpadānaṃ dutiyaṃ.</p>
<p class="subhead">3. Sīvalittheraapadānaṃ</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Padumuttaro <a name="T2.0225"></a> nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Sīlaṃ tassa asaṅkheyyaṃ, samādhi vajirūpamo;</p>
<p class="gathalast">Asaṅkheyyaṃ ñāṇavaraṃ, vimutti ca anopamā.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Manujāmaranāgānaṃ, brahmānañca samāgame;</p>
<p class="gathalast">Samaṇabrāhmaṇākiṇṇe, dhammaṃ desesi nāyako.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Sasāvakaṃ mahālābhiṃ, puññavantaṃ jutindharaṃ;</p>
<p class="gathalast">Ṭhapesi etadaggamhi, parisāsu visārado.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Tadāhaṃ khattiyo āsiṃ, nagare haṃsasavhaye;</p>
<p class="gathalast">Sutvā jinassa taṃ vākyaṃ, sāvakassa guṇaṃ bahuṃ.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Nimantayitvā <a name="M2.0148"></a><a name="P2.0493"></a> sattāhaṃ, bhojayitvā sasāvakaṃ;</p>
<p class="gathalast">Mahādānaṃ daditvāna, taṃ ṭhānamabhipatthayiṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Tadā maṃ vinataṃ pāde, disvāna purisāsabho;</p>
<p class="gathalast">Sarena mahatā vīro <span class="note">[sussarena mahāvīro (sī. pī.)]</span>, idaṃ vacanamabravi.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘‘Tato jinassa vacanaṃ, sotukāmā mahājanā;</p>
<p class="gathalast">Devadānavagandhabbā, brahmāno ca mahiddhikā’.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Samaṇabrāhmaṇā ceva, namassiṃsu katañjalī;</p>
<p class="gathalast">‘Namo te purisājañña, namo te purisuttama.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘‘Khattiyena <a name="T2.0226"></a><a name="V2.0144"></a> mahādānaṃ, dinnaṃ sattāhikampi vo <span class="note">[sattahikaṃ mi vo (sī.), sattahikādhikaṃ (syā.), sattahikaṃ vibho (pī.)]</span>;</p>
<p class="gathalast">Sotukāmā phalaṃ tassa, byākarohi mahāmune’.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Tato avoca bhagavā, ‘suṇātha mama bhāsitaṃ;</p>
<p class="gathalast">Appameyyamhi buddhamhi, sasaṅghamhi patiṭṭhitā <span class="note">[saṃghamhi suppatiṭṭhitā (sī. pī.)]</span>.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘‘Dakkhiṇā tāya <span class="note">[dakkhiṇādāya (syā. pī.)]</span> ko vattā, appameyyaphalā hi sā;</p>
<p class="gathalast">Api ce sa mahābhogo, ṭhānaṃ pattheti uttamaṃ.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘‘Lābhī vipulalābhānaṃ, yathā bhikkhu sudassano;</p>
<p class="gathalast">Tathāhampi bhaveyyanti, lacchase taṃ anāgate.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sīvali nāma nāmena, hessati satthu sāvako’.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsūpago ahaṃ.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Ekanavutito kappe, vipassī lokanāyako;</p>
<p class="gathalast">Uppajji cārudassano, sabbadhammavipassako.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Tadāhaṃ <a name="M2.0149"></a> bandhumatiyaṃ, kulassaññatarassa ca;</p>
<p class="gathalast">Dayito passito ceva, āsiṃ kammantavāvaṭo <span class="note">[kammantabyāvaṭo (sī. syā. ka.)]</span>.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Tadā aññataro pūgo, vipassissa mahesino;</p>
<p class="gathalast">Parivesaṃ akārayi, mahantamativissutaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Niṭṭhite <a name="T2.0227"></a><a name="P2.0494"></a> ca mahādāne, daduṃ khajjakasañhitaṃ;</p>
<p class="gathalast">Navaṃ dadhiṃ madhuñceva, vicinaṃ neva addasuṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Tadāhaṃ taṃ gahetvāna, navaṃ dadhiṃ madhumpi ca;</p>
<p class="gathalast">Kammassāmigharaṃ gacchiṃ, tamesantā mamaddasuṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Sahassamapi datvāna, nālabhiṃsu ca taṃ dvayaṃ;</p>
<p class="gathalast">Tatohaṃ evaṃ cintesiṃ, ‘netaṃ hessati orakaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘‘Yathā ime janā sabbe, sakkaronti tathāgataṃ;</p>
<p class="gathalast">Ahampi kāraṃ kassāmi, sasaṅghe lokanāyake’.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Tadāhamevaṃ <a name="V2.0145"></a> cintetvā, dadhiṃ madhuñca ekato;</p>
<p class="gathalast">Madditvā lokanāthassa, sasaṅghassa adāsahaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Punāhaṃ bārāṇasiyaṃ, rājā hutvā mahāyaso;</p>
<p class="gathalast">Sattukassa tadā duṭṭho, dvārarodhamakārayiṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Tadā tapassino ruddhā, ekāhaṃ rakkhitā ahuṃ;</p>
<p class="gathalast">Tato tassa vipākena, pāpatiṃ <span class="note">[pāpiṭṭhaṃ (syā.) pāpattaṃ (ka.)]</span> nirayaṃ bhusaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Pacchime ca bhave dāni, jātohaṃ koliye pure;</p>
<p class="gathalast">Suppavāsā ca me mātā, mahāli licchavī pitā.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Khattiye puññakammena, dvārarodhassa vāhasā;</p>
<p class="gathalast">Satta vassāni nivasiṃ, mātukucchimhi dukkhito.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Sattāhaṃ <a name="T2.0228"></a> dvāramūḷhohaṃ, mahādukkhasamappito;</p>
<p class="gathalast">Mātā me chandadānena, evaṃ āsi sudukkhitā.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Suvatthitohaṃ <a name="M2.0150"></a> nikkhanto, buddhena anukampito;</p>
<p class="gathalast">Nikkhantadivaseyeva, pabbajiṃ anagāriyaṃ.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Upajjhā sāriputto me, moggallāno mahiddhiko;</p>
<p class="gathalast">Kese oropayanto me, anusāsi mahāmati.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Kesesu <a name="P2.0495"></a> chijjamānesu, arahattamapāpuṇiṃ;</p>
<p class="gathalast">Devā nāgā manussā ca, paccaye upanenti me.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Padumuttaranāthañca, vipassiñca vināyakaṃ;</p>
<p class="gathalast">Yaṃ pūjayiṃ pamudito, paccayehi visesato.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Tato tesaṃ visesena, kammānaṃ vipuluttamaṃ;</p>
<p class="gathalast">Lābhaṃ labhāmi sabbattha, vane gāme jale thale.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Revataṃ dassanatthāya, yadā yāti vināyako;</p>
<p class="gathalast">Tiṃsabhikkhusahassehi, saha lokagganāyako.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Tadā devopaṇītehi, mamatthāya mahāmati;</p>
<p class="gathalast">Paccayehi mahāvīro, sasaṅgho lokanāyako.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Upaṭṭhito <a name="V2.0146"></a> mayā buddho, gantvā revatamaddasa;</p>
<p class="gathalast">Tato jetavanaṃ gantvā, etadagge ṭhapesi maṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘‘Lābhīnaṃ sīvali aggo, mama sissesu bhikkhavo’;</p>
<p class="gathalast">Sabbalokahito satthā, kittayī parisāsu maṃ.</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Kilesā <a name="T2.0229"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sīvalithero imā gāthāyo</p>
<p class="bodytext">Abhāsitthāti.</p>
<p class="centered">Sīvalittherassāpadānaṃ tatiyaṃ.</p>
<p class="subhead">4. Vaṅgīsattheraapadānaṃ</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Padumuttaro nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Yathāpi <a name="M2.0151"></a> sāgare ūmi, gagane viya tārakā;</p>
<p class="gathalast">Evaṃ pāvacanaṃ tassa, arahantehi cittitaṃ.</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Sadevāsuranāgehi, manujehi purakkhato;</p>
<p class="gathalast">Samaṇabrāhmaṇākiṇṇe, janamajjhe jinuttamo.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Pabhāhi anurañjanto, loke <span class="note">[lokaṃ (sī.)]</span> lokantagū jino;</p>
<p class="gathalast">Vacanena vibodhento, veneyyapadumāni so.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Vesārajjehi sampanno, catūhi purisuttamo;</p>
<p class="gathalast">Pahīnabhayasārajjo, khemappatto visārado.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Āsabhaṃ <a name="T2.0230"></a><a name="P2.0496"></a> pavaraṃ ṭhānaṃ, buddhabhūmiñca kevalaṃ;</p>
<p class="gathalast">Paṭijānāti lokaggo, natthi sañcodako kvaci.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Sīhanādamasambhītaṃ, nadato tassa tādino;</p>
<p class="gathalast">Devo naro vā brahmā vā, paṭivattā na vijjati.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Desento <a name="V2.0147"></a> pavaraṃ dhammaṃ, santārento sadevakaṃ;</p>
<p class="gathalast">Dhammacakkaṃ pavatteti, parisāsu visārado.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘Paṭibhānavataṃ aggaṃ, sāvakaṃ sādhusammataṃ;</p>
<p class="gathalast">Guṇaṃ bahuṃ pakittetvā, etadagge ṭhapesi taṃ.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Tadāhaṃ haṃsavatiyaṃ, brāhmaṇo sādhusammato;</p>
<p class="gathalast">Sabbavedavidū jāto, vāgīso vādisūdano.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Upecca taṃ mahāvīraṃ, sutvāhaṃ dhammadesanaṃ;</p>
<p class="gathalast">Pītivaraṃ paṭilabhiṃ, sāvakassa guṇe rato.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Nimantetvāva sugataṃ, sasaṅghaṃ lokanandanaṃ;</p>
<p class="gathalast">Sattāhaṃ bhojayitvāhaṃ, dussehacchādayiṃ tadā.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Nipacca sirasā pāde, katokāso katañjalī;</p>
<p class="gathalast">Ekamantaṃ ṭhito haṭṭho, santhaviṃ jinamuttamaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘‘Namo te vādimaddana <span class="note">[vādisaddula (sī. pī.), vādisūdana (syā.)]</span>, namo te isisattama <span class="note">[purisuttama (sī. pī.)]</span>;</p>
<p class="gathalast">Namo te sabbalokagga, namo te abhayaṅkara.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘‘Namo <a name="M2.0152"></a> te māramathana <span class="note">[māramasana (aṭṭha.)]</span>, namo te diṭṭhisūdana;</p>
<p class="gathalast">Namo te santisukhada, namo te saraṇaṅkara.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘‘Anāthānaṃ <a name="T2.0231"></a> bhavaṃ nātho, bhītānaṃ abhayappado;</p>
<p class="gathalast">Vissāmabhūmi <span class="note">[vissāsaṃ bhūmi (syā.), vissānabhūmi (pī.)]</span> santānaṃ, saraṇaṃ saraṇesinaṃ’.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Evamādīhi sambuddhaṃ, santhavitvā mahāguṇaṃ;</p>
<p class="gathalast">Avocaṃ vādisūdassa <span class="note">[vādisūrassa (sī. syā. pī.)]</span>, gatiṃ pappomi bhikkhuno.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Tadā avoca bhagavā, anantapaṭibhānavā;</p>
<p class="gathalast">‘Yo so buddhaṃ abhojesi, sattāhaṃ sahasāvakaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘‘Guṇañca me pakittesi, pasanno sehi pāṇibhi;</p>
<p class="gathalast">Eso patthayate ṭhānaṃ, vādisūdassa bhikkhuno.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘‘Anāgatamhi <a name="P2.0497"></a> addhāne, lacchase taṃ manorathaṃ;</p>
<p class="gathalast">Devamānusasampattiṃ, anubhotvā anappakaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘‘Tassa <a name="V2.0148"></a> dhammesu dāyādo, oraso dhammanimmito;</p>
<p class="gathalast">Vaṅgīso nāma nāmena, hessati satthu sāvako’.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Taṃ sutvā mudito hutvā, yāvajīvaṃ tadā jinaṃ;</p>
<p class="gathalast">Paccayehi upaṭṭhāsiṃ, mettacitto tathāgataṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tusitaṃ <span class="note">[tāvatiṃsaṃ (syā.)]</span> agamāsahaṃ.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Pacchime ca bhave dāni, jāto vippakule <span class="note">[paribbājakule (sī. syā. pī.)]</span> ahaṃ;</p>
<p class="gathalast">Paccājāto <span class="note">[sampatto ca (ka.)]</span> yadā āsiṃ, jātiyā sattavassiko.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Sabbavedavidū <a name="T2.0232"></a> jāto, vādasatthavisārado;</p>
<p class="gathalast">Vādissaro <span class="note">[vaggussaro (syā. pī.)]</span> cittakathī, paravādappamaddano.</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Vaṅge jātoti vaṅgīso, vacane issaroti vā;</p>
<p class="gathalast">Vaṅgīso iti me nāmaṃ, abhavī lokasammataṃ.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Yadāhaṃ <a name="M2.0153"></a> viññutaṃ patto, ṭhito paṭhamayobbane;</p>
<p class="gathalast">Tadā rājagahe ramme, sāriputtamahaddasaṃ <span class="note">[mathaddasaṃ (sī. pī.), ca addasaṃ (syā.)]</span>.</p>
<p class="centered">Pañcavīsatimaṃ bhāṇavāraṃ.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Piṇḍāya vicarantaṃ taṃ, pattapāṇiṃ susaṃvutaṃ;</p>
<p class="gathalast">Alolakkhiṃ mitabhāṇiṃ, yugamattaṃ nidakkhitaṃ <span class="note">[nirikkhataṃ (sī. pī.), udikkhataṃ (syā.)]</span>.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Taṃ disvā vimhito hutvā, avocaṃ mamanucchavaṃ <span class="note">[mananucchavaṃ (sī. syā.)]</span>;</p>
<p class="gathalast">Kaṇikāraṃva nicitaṃ <span class="note">[kaṇikāraparicitaṃ (pī.), khaṇikaṃ ṭhānaracitaṃ (sī.)]</span>, cittaṃ gāthāpadaṃ ahaṃ.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Ācikkhi so me satthāraṃ, sambuddhaṃ lokanāyakaṃ;</p>
<p class="gathalast">Tadā so paṇḍito vīro, uttariṃ <span class="note">[uttaraṃ (sī. pī.)]</span> samavoca me.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Virāgasaṃhitaṃ vākyaṃ, katvā duddasamuttamaṃ;</p>
<p class="gathalast">Vicittapaṭibhānehi, tosito tena tādinā.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Nipacca sirasā pāde, ‘pabbājehī’ti maṃ bravi;</p>
<p class="gathalast">Tato maṃ sa mahāpañño, buddhaseṭṭhamupānayi.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘Nipacca sirasā pāde, nisīdiṃ satthu santike;</p>
<p class="gathalast">Mamāha vadataṃ seṭṭho, kacci vaṅgīsa jānāsi <span class="note">[saccaṃ vaṅgīsa kacci te (syā.)]</span>.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Kiñci <a name="V2.0149"></a> sippanti tassāhaṃ, ‘jānāmī’ti ca abraviṃ;</p>
<p class="gathalast">Matasīsaṃ <a name="T2.0233"></a><a name="P2.0498"></a> vanacchuddhaṃ, api bārasavassikaṃ;</p>
<p class="gathalast">Tava vijjāvisesena, sace sakkosi vācaya <span class="note">[bhāsaya (sī. pī.)]</span>.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Āmoti me paṭiññāte, tīṇi sīsāni dassayi;</p>
<p class="gathalast">Nirayanaradevesu, upapanne avācayiṃ.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘Tadā khīṇāsavasseva <span class="note">[paccekabuddhassa (sī. pī.)]</span>, sīsaṃ dassesi nāyako;</p>
<p class="gathalast">Tatohaṃ vihatārabbho, pabbajjaṃ samayācisaṃ.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Pabbajitvāna sugataṃ, santhavāmi tahiṃ tahiṃ;</p>
<p class="gathalast">Tato maṃ kabbavittosi <span class="note">[kavicittoti (syā. pī.)]</span>, ujjhāyantiha bhikkhavo.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Tato <a name="M2.0154"></a> vīmaṃsanatthaṃ me, āha buddho vināyako;</p>
<p class="gathalast">Takkikā panimā gāthā, ṭhānaso paṭibhanti taṃ.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Na kabbavittohaṃ vīra, ṭhānaso paṭibhanti maṃ;</p>
<p class="gathalast">Tena hi dāni vaṅgīsa, ṭhānaso santhavāhi maṃ.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘Tadāhaṃ santhaviṃ vīraṃ, gāthāhi isisattamaṃ;</p>
<p class="gathalast">Ṭhānaso me tadā tuṭṭho, jino agge ṭhapesi maṃ.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Paṭibhānena cittena, aññesamatimaññahaṃ;</p>
<p class="gathalast">Pesale tena saṃviggo, arahattamapāpuṇiṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘‘Paṭibhānavataṃ aggo, añño koci na vijjati;</p>
<p class="gathalast">Yathāyaṃ bhikkhu vaṅgīso, evaṃ dhāretha bhikkhavo’.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova kilese jhāpayiṃ mama.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘Kilesā <a name="T2.0234"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vaṅgīso thero imā gāthāyo</p>
<p class="bodytext">Abhāsitthāti.</p>
<p class="centered">Vaṅgīsattherassāpadānaṃ catutthaṃ.</p>
<p class="subhead">5. Nandakattheraapadānaṃ</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Padumuttaro <a name="V2.0150"></a><a name="P2.0499"></a> nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘Hitāya sabbasattānaṃ, sukhāya vadataṃ varo;</p>
<p class="gathalast">Atthāya purisājañño, paṭipanno sadevake.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘Yasaggapatto sirimā, kittivaṇṇabhato <span class="note">[kittivaṇṇa bhaṭo (syā. ka.)]</span> jino;</p>
<p class="gathalast">Pūjito sabbalokassa, disā sabbāsu vissuto.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Uttiṇṇavicikiccho <a name="M2.0155"></a> so, vītivattakathaṃkatho;</p>
<p class="gathalast">Paripuṇṇamanasaṅkappo, patto sambodhimuttamaṃ.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Anuppannassa maggassa, uppādetā naruttamo;</p>
<p class="gathalast">Anakkhātañca akkhāsi, asañjātañca sañjanī.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘Maggaññū <a name="T2.0235"></a> maggavidū <span class="note">[so maggavidū (sī. pī.)]</span> ca, maggakkhāyī narāsabho;</p>
<p class="gathalast">Maggassa kusalo satthā, sārathīnaṃ varuttamo <span class="note">[naruttamo (syā.)]</span>.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Tadā mahākāruṇiko, dhammaṃ desesi nāyako;</p>
<p class="gathalast">Nimugge kāmapaṅkamhi <span class="note">[mohapaṅkamhi (sī. syā.), mohamaggamhi (pī.)]</span>, samuddharati pāṇine.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Bhikkhunīnaṃ ovadane, sāvakaṃ seṭṭhasammataṃ;</p>
<p class="gathalast">Vaṇṇayaṃ etadaggamhi, paññapesi mahāmuni.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Taṃ sutvāhaṃ pamudito, nimantetvā tathāgataṃ;</p>
<p class="gathalast">Bhojayitvā sasaṅghaṃ taṃ, patthayiṃ ṭhānamuttamaṃ.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Tadā pamudito nātho, maṃ avoca mahāisi;</p>
<p class="gathalast">‘Sukhī bhavassu dīghāvu <span class="note">[dīghāyu (sī. syā.)]</span>, lacchase taṃ manorathaṃ.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Nandako nāma nāmena, hessati satthu sāvako’.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsūpago ahaṃ.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Pacchime <a name="V2.0151"></a> ca bhave dāni, jāto seṭṭhikule ahaṃ;</p>
<p class="gathalast">Sāvatthiyaṃ pure vare, iddhe phīte mahaddhane.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘Purappavese sugataṃ, disvā vimhitamānaso;</p>
<p class="gathalast">Jetārāmapaṭiggāhe, pabbajiṃ anagāriyaṃ.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘Nacireneva <a name="T2.0236"></a><a name="P2.0500"></a> kālena, arahattamapāpuṇiṃ;</p>
<p class="gathalast">Tatohaṃ tiṇṇasaṃsāro, sāsito sabbadassinā.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Bhikkhunīnaṃ <a name="M2.0156"></a> dhammakathaṃ, paṭipucchākariṃ ahaṃ;</p>
<p class="gathalast">Sāsitā tā mayā sabbā, abhaviṃsu anāsavā.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Satāni pañcanūnāni, tadā tuṭṭho mahāhito;</p>
<p class="gathalast">Bhikkhunīnaṃ ovadataṃ, aggaṭṭhāne ṭhapesi maṃ.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova, kilese jhāpayiṃ mama.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā nandako thero imā gāthāyo</p>
<p class="bodytext">Abhāsitthāti.</p>
<p class="centered">Nandakattherassāpadānaṃ pañcamaṃ.</p>
<p class="subhead">6. Kāḷudāyittheraapadānaṃ</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘Padumuttaro nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘Nāyakānaṃ <a name="T2.0237"></a> varo satthā, guṇāguṇavidū jino;</p>
<p class="gathalast">Kataññū katavedī ca, titthe yojeti pāṇine <span class="note">[pāṇino (sī. syā pī.)]</span>.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘Sabbaññutena ñāṇena, tulayitvā dayāsayo;</p>
<p class="gathalast">Deseti pavaraṃ dhammaṃ, anantaguṇasañcayo.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘Sa <a name="V2.0152"></a> kadāci mahāvīro, anantajinasaṃsari <span class="note">[anantajanasaṃsadi (sī.), anantajanasaṃsudhi (syā.), anantajanasaṃsarī (pī.)]</span>;</p>
<p class="gathalast">Deseti madhuraṃ dhammaṃ, catusaccūpasañhitaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘Sutvāna taṃ dhammavaraṃ, ādimajjhantasobhaṇaṃ;</p>
<p class="gathalast">Pāṇasatasahassānaṃ, dhammābhisamayo ahu.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘Ninnāditā tadā bhūmi, gajjiṃsu ca payodharā;</p>
<p class="gathalast">Sādhukāraṃ pavattiṃsu, devabrahmanarāsurā.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘‘Aho <a name="M2.0157"></a> kāruṇiko satthā, aho saddhammadesanā;</p>
<p class="gathalast">Aho bhavasamuddamhi, nimugge uddharī jino’.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘Evaṃ pavedajātesu, sanarāmarabrahmasu;</p>
<p class="gathalast">Kulappasādakānaggaṃ, sāvakaṃ vaṇṇayī jino.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Tadāhaṃ haṃsavatiyaṃ, jātomaccakule ahuṃ;</p>
<p class="gathalast">Pāsādiko dassaniyo, pahūtadhanadhaññavā.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Haṃsārāmamupeccāhaṃ<a name="P2.0501"></a>, vanditvā taṃ tathāgataṃ;</p>
<p class="gathalast">Suṇitvā madhuraṃ dhammaṃ, kāraṃ katvā ca tādino.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Nipacca pādamūlehaṃ, imaṃ vacanamabraviṃ;</p>
<p class="gathalast">‘Kulappasādakānaggo, yo tayā santhuto <span class="note">[yo tava sāsane (syā.)]</span> mune.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘‘Tādiso <a name="T2.0238"></a> homahaṃ vīra <span class="note">[tādisohaṃ mahāvīra (syā. ka.)]</span>, buddhaseṭṭhassa sāsane’;</p>
<p class="gathalast">Tadā mahākāruṇiko, siñcanto vā matena maṃ.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Āha maṃ ‘putta uttiṭṭha, lacchase taṃ manorathaṃ;</p>
<p class="gathalast">Kathaṃ nāma jine kāraṃ, katvāna viphalo siyā.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Udāyi nāma nāmena, hessati satthu sāvako’.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Taṃ sutvā mudito hutvā, yāvajīvaṃ tadā jinaṃ;</p>
<p class="gathalast">Mettacitto paricariṃ, paccayehi vināyakaṃ.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Tena kammavipākena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Pacchime <a name="V2.0153"></a> ca bhave dāni, ramme kapilavatthave;</p>
<p class="gathalast">Jāto mahāmaccakule, suddhodanamahīpate <span class="note">[suddhodano mahīpati (syā.)]</span>.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Tadā ajāyi siddhattho, ramme lumbinikānane;</p>
<p class="gathalast">Hitāya sabbalokassa, sukhāya ca narāsabho.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘Tadaheva <a name="M2.0158"></a> ahaṃ jāto, saha teneva vaḍḍhito;</p>
<p class="gathalast">Piyo sahāyo dayito, viyatto nītikovido.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘Ekūnatiṃso vayasā, nikkhamitvā agārato <span class="note">[nikkhanto pabbajitthaso (sī. syā.)]</span>;</p>
<p class="gathalast">Chabbassaṃ vītināmetvā, āsi buddho vināyako.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘Jetvā <a name="T2.0239"></a> sasenakaṃ māraṃ, khepayitvāna āsave;</p>
<p class="gathalast">Bhavaṇṇavaṃ taritvāna, buddho āsi sadevake.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘Isivhayaṃ gamitvāna <span class="note">[isivhayaṃ patanaṃ gantvā (syā.)]</span>, vinetvā pañcavaggiye;</p>
<p class="gathalast">Tato vinesi bhagavā, gantvā gantvā tahiṃ tahiṃ.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘Veneyye vinayanto so, saṅgaṇhanto sadevakaṃ;</p>
<p class="gathalast">Upecca magadhe giriṃ <span class="note">[māgadagiriṃ (sī.), maṅgalāgiriṃ (pī.)]</span>, viharittha tadā jino.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘Tadā <a name="P2.0502"></a> suddhodanenāhaṃ, bhūmipālena pesito;</p>
<p class="gathalast">Gantvā disvā dasabalaṃ, pabbajitvārahā ahuṃ.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘Tadā mahesiṃ yācitvā, pāpayiṃ kapilavhayaṃ;</p>
<p class="gathalast">Tato purāhaṃ gantvāna, pasādesiṃ mahākulaṃ.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Jino tasmiṃ guṇe tuṭṭho, maṃ mahāparisāya so <span class="note">[mamāha purisāsabho (syā. pī.)]</span>;</p>
<p class="gathalast">Kulappasādakānaggaṃ, paññāpesi vināyako.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kāḷudāyithero imā gāthāyo</p>
<p class="bodytext">Abhāsitthāti.</p>
<p class="centered">Kāḷudāyittherassāpadānaṃ chaṭṭhaṃ.</p>
<p class="subhead">7. Abhayattheraapadānaṃ</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Padumuttaro <a name="T2.0240"></a><a name="V2.0154"></a> nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para196"></a><a name="para196_kn10"></a><span class="paranum">196</span>.</p>
<p class="gatha1"> ‘‘Saraṇagamane <a name="M2.0159"></a> kiñci, nivesesi tathāgato;</p>
<p class="gathalast">Kiñci sīle nivesesi, dasakammapathuttame.</p>
<p class="hangnum"><a name="para197"></a><a name="para197_kn10"></a><span class="paranum">197</span>.</p>
<p class="gatha1"> ‘‘Deti kassaci so vīro, sāmaññaphalamuttamaṃ;</p>
<p class="gathalast">Samāpattī tathā aṭṭha, tisso vijjā pavacchati.</p>
<p class="hangnum"><a name="para198"></a><a name="para198_kn10"></a><span class="paranum">198</span>.</p>
<p class="gatha1"> ‘‘Chaḷabhiññāsu yojesi, kiñci sattaṃ naruttamo;</p>
<p class="gathalast">Deti kassaci nātho so, catasso paṭisambhidā.</p>
<p class="hangnum"><a name="para199"></a><a name="para199_kn10"></a><span class="paranum">199</span>.</p>
<p class="gatha1"> ‘‘Bodhaneyyaṃ pajaṃ disvā, asaṅkheyyampi yojanaṃ <span class="note">[asaṅkheyyepi yojane sī. syā. pī.)]</span>;</p>
<p class="gathalast">Khaṇena upagantvāna, vineti narasārathi.</p>
<p class="hangnum"><a name="para200"></a><a name="para200_kn10"></a><span class="paranum">200</span>.</p>
<p class="gatha1"> ‘‘Tadāhaṃ haṃsavatiyaṃ, ahosiṃ brāhmaṇatrajo;</p>
<p class="gathalast">Pāragū sabbavedānaṃ, veyyākaraṇasammato.</p>
<p class="hangnum"><a name="para201"></a><a name="para201_kn10"></a><span class="paranum">201</span>.</p>
<p class="gatha1"> ‘‘Niruttiyā ca kusalo, nighaṇḍumhi visārado;</p>
<p class="gathalast">Padako keṭubhavidū, chandovicitikovido.</p>
<p class="hangnum"><a name="para202"></a><a name="para202_kn10"></a><span class="paranum">202</span>.</p>
<p class="gatha1"> ‘‘Jaṅghāvihāraṃ vicaraṃ, haṃsārāmamupeccahaṃ;</p>
<p class="gathalast">Addasaṃ varadaṃ <span class="note">[vadataṃ (sī. pī.), pavaraṃ (syā.)]</span> seṭṭhaṃ, mahājanapurakkhataṃ.</p>
<p class="hangnum"><a name="para203"></a><a name="para203_kn10"></a><span class="paranum">203</span>.</p>
<p class="gatha1"> ‘‘Desentaṃ virajaṃ dhammaṃ, paccanīkamatī ahaṃ;</p>
<p class="gathalast">Upetvā tassa kalyāṇaṃ, sutvāna vimalaṃ ahaṃ <span class="note">[vākyāni, sutvāna vimalānahaṃ (sī. syā. pī.)]</span>.</p>
<p class="hangnum"><a name="para204"></a><a name="para204_kn10"></a><span class="paranum">204</span>.</p>
<p class="gatha1"> ‘‘Byāhataṃ <a name="T2.0241"></a><a name="P2.0503"></a> punaruttaṃ vā, apatthaṃ vā niratthakaṃ;</p>
<p class="gathalast">Nāddasaṃ tassa munino, tato pabbajito ahaṃ.</p>
<p class="hangnum"><a name="para205"></a><a name="para205_kn10"></a><span class="paranum">205</span>.</p>
<p class="gatha1"> ‘‘Nacireneva kālena, sabbasattavisārado;</p>
<p class="gathalast">Nipuṇo buddhavacane, ahosiṃ guṇisammato.</p>
<p class="hangnum"><a name="para206"></a><a name="para206_kn10"></a><span class="paranum">206</span>.</p>
<p class="gatha1"> ‘‘Tadā catasso gāthāyo, ganthayitvā subyañjanā;</p>
<p class="gathalast">Santhavitvā tilokaggaṃ, desayissaṃ dine dine.</p>
<p class="hangnum"><a name="para207"></a><a name="para207_kn10"></a><span class="paranum">207</span>.</p>
<p class="gatha1"> ‘‘Virattosi mahāvīro, saṃsāre sabhaye vasaṃ;</p>
<p class="gathalast">Karuṇāya na nibbāyi, tato kāruṇiko muni.</p>
<p class="hangnum"><a name="para208"></a><a name="para208_kn10"></a><span class="paranum">208</span>.</p>
<p class="gatha1"> ‘‘Puthujjano <a name="V2.0155"></a> vayo santo, na kilesavaso ahu;</p>
<p class="gathalast">Sampajāno satiyutto, tasmā eso acintiyo.</p>
<p class="hangnum"><a name="para209"></a><a name="para209_kn10"></a><span class="paranum">209</span>.</p>
<p class="gatha1"> ‘‘Dubbalāni <a name="M2.0160"></a> kilesāni, yassāsayagatāni me;</p>
<p class="gathalast">Ñāṇaggiparidaḍḍhāni, na khīyiṃsu tamabbhutaṃ.</p>
<p class="hangnum"><a name="para210"></a><a name="para210_kn10"></a><span class="paranum">210</span>.</p>
<p class="gatha1"> ‘‘Yo sabbalokassa garu, loko <span class="note">[loke (syā. ka.)]</span> yassa tathā garu;</p>
<p class="gathalast">Tathāpi lokācariyo, loko tassānuvattako.</p>
<p class="hangnum"><a name="para211"></a><a name="para211_kn10"></a><span class="paranum">211</span>.</p>
<p class="gatha1"> ‘‘Evamādīhi sambuddhaṃ, kittayaṃ dhammadesanaṃ;</p>
<p class="gathalast">Yāvajīvaṃ karitvāna, gato saggaṃ tato cuto.</p>
<p class="hangnum"><a name="para212"></a><a name="para212_kn10"></a><span class="paranum">212</span>.</p>
<p class="gatha1"> ‘‘Satasahassito kappe, yaṃ buddhamabhikittayiṃ;</p>
<p class="gathalast">Duggatiṃ nābhijānāmi, kittanāya idaṃ phalaṃ.</p>
<p class="hangnum"><a name="para213"></a><a name="para213_kn10"></a><span class="paranum">213</span>.</p>
<p class="gatha1"> ‘‘Devaloke mahārajjaṃ, pādesiṃ kañcanagghiyaṃ <span class="note">[dibbānubhojahaṃ tadā (syā.), rajjaṃ pādesi kaṃcayaṃ (sī.)]</span>;</p>
<p class="gathalast">Cakkavattī mahārajjaṃ, bahusonubhaviṃ ahaṃ.</p>
<p class="hangnum"><a name="para214"></a><a name="para214_kn10"></a><span class="paranum">214</span>.</p>
<p class="gatha1"> ‘‘Duve <a name="T2.0242"></a> bhave pajāyāmi, devatte atha mānuse;</p>
<p class="gathalast">Aññaṃ gatiṃ na jānāmi, kittanāya idaṃ phalaṃ.</p>
<p class="hangnum"><a name="para215"></a><a name="para215_kn10"></a><span class="paranum">215</span>.</p>
<p class="gatha1"> ‘‘Duve kule pajāyāmi, khattiye atha brāhmaṇe;</p>
<p class="gathalast">Nīce kule na jāyāmi, kittanāya idaṃ phalaṃ.</p>
<p class="hangnum"><a name="para216"></a><a name="para216_kn10"></a><span class="paranum">216</span>.</p>
<p class="gatha1"> ‘‘Pacchime ca bhave dāni, giribbajapuruttame;</p>
<p class="gathalast">Raññohaṃ bimbisārassa, putto nāmena cābhayo.</p>
<p class="hangnum"><a name="para217"></a><a name="para217_kn10"></a><span class="paranum">217</span>.</p>
<p class="gatha1"> ‘‘Pāpamittavasaṃ gantvā, nigaṇṭhena vimohito;</p>
<p class="gathalast">Pesito nāṭaputtena, buddhaseṭṭhamupeccahaṃ.</p>
<p class="hangnum"><a name="para218"></a><a name="para218_kn10"></a><span class="paranum">218</span>.</p>
<p class="gatha1"> ‘‘Pucchitvā <a name="P2.0504"></a> nipuṇaṃ pañhaṃ, sutvā byākaraṇuttamaṃ;</p>
<p class="gathalast">Pabbajitvāna naciraṃ, arahattamapāpuṇiṃ.</p>
<p class="hangnum"><a name="para219"></a><a name="para219_kn10"></a><span class="paranum">219</span>.</p>
<p class="gatha1"> ‘‘Kittayitvā jinavaraṃ, kittito homi sabbadā;</p>
<p class="gathalast">Sugandhadehavadano, āsiṃ sukhasamappito.</p>
<p class="hangnum"><a name="para220"></a><a name="para220_kn10"></a><span class="paranum">220</span>.</p>
<p class="gatha1"> ‘‘Tikkhahāsalahupañño, mahāpañño tathevahaṃ;</p>
<p class="gathalast">Vicittapaṭibhāno ca, tassa kammassa vāhasā.</p>
<p class="hangnum"><a name="para221"></a><a name="para221_kn10"></a><span class="paranum">221</span>.</p>
<p class="gatha1"> ‘‘Abhitthavitvā padumuttarāhaṃ, pasannacitto asamaṃ sayambhuṃ;</p>
<p class="gathalast">Na gacchi kappāni apāyabhūmiṃ, sataṃ sahassāni balena tassa.</p>
<p class="hangnum"><a name="para222"></a><a name="para222_kn10"></a><span class="paranum">222</span>.</p>
<p class="gatha1"> ‘‘Kilesā <a name="M2.0161"></a><a name="V2.0156"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para223"></a><a name="para223_kn10"></a><span class="paranum">223</span>.</p>
<p class="gatha1"> ‘‘Svāgataṃ <a name="T2.0243"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para224"></a><a name="para224_kn10"></a><span class="paranum">224</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā abhayo thero imā gāthāyo</p>
<p class="bodytext">Abhāsitthāti.</p>
<p class="centered">Abhayattherassāpadānaṃ sattamaṃ.</p>
<p class="subhead">8. Lomasakaṅgiyattheraapadānaṃ</p>
<p class="hangnum"><a name="para225"></a><a name="para225_kn10"></a><span class="paranum">225</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para226"></a><a name="para226_kn10"></a><span class="paranum">226</span>.</p>
<p class="gatha1"> ‘‘Tadāhaṃ candano ceva, pabbajitvāna sāsane;</p>
<p class="gathalast">Āpāṇakoṭikaṃ dhammaṃ, pūrayitvāna sāsane.</p>
<p class="hangnum"><a name="para227"></a><a name="para227_kn10"></a><span class="paranum">227</span>.</p>
<p class="gatha1"> ‘‘Tato cutā santusitaṃ, upapannā ubho mayaṃ;</p>
<p class="gathalast">Tattha dibbehi naccehi, gītehi vāditehi ca.</p>
<p class="hangnum"><a name="para228"></a><a name="para228_kn10"></a><span class="paranum">228</span>.</p>
<p class="gatha1"> ‘‘Rūpādidasahaṅgehi, abhibhotvāna sesake;</p>
<p class="gathalast">Yāvatāyuṃ vasitvāna, anubhotvā mahāsukhaṃ.</p>
<p class="hangnum"><a name="para229"></a><a name="para229_kn10"></a><span class="paranum">229</span>.</p>
<p class="gatha1"> ‘‘Tato cavitvā tidasaṃ, candano upapajjatha;</p>
<p class="gathalast">Ahaṃ kapilavatthusmiṃ, ajāyiṃ sākiyatrajo.</p>
<p class="hangnum"><a name="para230"></a><a name="para230_kn10"></a><span class="paranum">230</span>.</p>
<p class="gatha1"> ‘‘Yadā udāyittherena, ajjhiṭṭho lokanāyako;</p>
<p class="gathalast">Anukampiya sakyānaṃ, upesi kapilavhayaṃ.</p>
<p class="hangnum"><a name="para231"></a><a name="para231_kn10"></a><span class="paranum">231</span>.</p>
<p class="gatha1"> ‘‘Tadātimānino <a name="T2.0244"></a> sakyā, na buddhassa guṇaññuno;</p>
<p class="gathalast">Paṇamanti na sambuddhaṃ, jātithaddhā anādarā.</p>
<p class="hangnum"><a name="para232"></a><a name="para232_kn10"></a><span class="paranum">232</span>.</p>
<p class="gatha1"> ‘‘Tesaṃ <a name="P2.0505"></a> saṅkappamaññāya, ākāse caṅkamī jino;</p>
<p class="gathalast">Pajjunno viya vassittha, pajjalittha yathā sikhī.</p>
<p class="hangnum"><a name="para233"></a><a name="para233_kn10"></a><span class="paranum">233</span>.</p>
<p class="gatha1"> ‘‘Dassetvā rūpamatulaṃ, puna antaradhāyatha;</p>
<p class="gathalast">Ekopi hutvā bahudhā, ahosi punarekako.</p>
<p class="hangnum"><a name="para234"></a><a name="para234_kn10"></a><span class="paranum">234</span>.</p>
<p class="gatha1"> ‘‘Andhakāraṃ <a name="M2.0162"></a><a name="V2.0157"></a> pakāsañca, dassayitvā anekadhā;</p>
<p class="gathalast">Pāṭiheraṃ karitvāna, vinayī ñātake muni.</p>
<p class="hangnum"><a name="para235"></a><a name="para235_kn10"></a><span class="paranum">235</span>.</p>
<p class="gatha1"> ‘‘Cātuddīpo mahāmegho, tāvadeva pavassatha;</p>
<p class="gathalast">Tadā hi jātakaṃ buddho, vessantaramadesayi.</p>
<p class="hangnum"><a name="para236"></a><a name="para236_kn10"></a><span class="paranum">236</span>.</p>
<p class="gatha1"> ‘‘Tadā te khattiyā sabbe, nihantvā jātijaṃ madaṃ;</p>
<p class="gathalast">Upesuṃ saraṇaṃ buddhaṃ, āha suddhodano tadā.</p>
<p class="hangnum"><a name="para237"></a><a name="para237_kn10"></a><span class="paranum">237</span>.</p>
<p class="gatha1"> ‘‘‘Idaṃ tatiyaṃ tava bhūripañña, pādāni vandāmi samantacakkhu;</p>
<p class="gathalast">Yadābhijāto pathavī pakampayī, yadā ca taṃ najjahi jambuchāyā’.</p>
<p class="hangnum"><a name="para238"></a><a name="para238_kn10"></a><span class="paranum">238</span>.</p>
<p class="gatha1"> ‘‘Tadā buddhānubhāvaṃ taṃ, disvā vimhitamānaso;</p>
<p class="gathalast">Pabbajitvāna tattheva, nivasiṃ mātupūjako.</p>
<p class="hangnum"><a name="para239"></a><a name="para239_kn10"></a><span class="paranum">239</span>.</p>
<p class="gatha1"> ‘‘Candano devaputto maṃ, upagantvānupucchatha;</p>
<p class="gathalast">Bhaddekarattassa tadā, saṅkhepavitthāraṃ nayaṃ.</p>
<p class="hangnum"><a name="para240"></a><a name="para240_kn10"></a><span class="paranum">240</span>.</p>
<p class="gatha1"> ‘‘Coditohaṃ <a name="T2.0245"></a> tadā tena, upecca naranāyakaṃ;</p>
<p class="gathalast">Bhaddekarattaṃ sutvāna, saṃviggo vanamāmako.</p>
<p class="hangnum"><a name="para241"></a><a name="para241_kn10"></a><span class="paranum">241</span>.</p>
<p class="gatha1"> ‘‘Tadā mātaramapucchiṃ, vane vacchāmi ekako;</p>
<p class="gathalast">Sukhumāloti me mātā, vārayī taṃ <span class="note">[te (syā. pī. ka.)]</span> tadā vacaṃ.</p>
<p class="hangnum"><a name="para242"></a><a name="para242_kn10"></a><span class="paranum">242</span>.</p>
<p class="gatha1"> ‘‘Kāsaṃ <span class="note">[dabbaṃ (sī. syā. pī.)]</span> kusaṃ poṭakilaṃ, usīraṃ muñjapabbajaṃ <span class="note">[muñjababbajaṃ (sī. pī.)]</span>;</p>
<p class="gathalast">Urasā panudissāmi, vivekamanubrūhayaṃ.</p>
<p class="hangnum"><a name="para243"></a><a name="para243_kn10"></a><span class="paranum">243</span>.</p>
<p class="gatha1"> ‘‘Tadā vanaṃ paviṭṭhohaṃ, saritvā jinasāsanaṃ;</p>
<p class="gathalast">Bhaddekarattaovādaṃ, arahattamapāpuṇiṃ.</p>
<p class="hangnum"><a name="para244"></a><a name="para244_kn10"></a><span class="paranum">244</span>.</p>
<p class="gatha1"> ‘‘‘Atītaṃ <a name="P2.0506"></a> nānvāgameyya, nappaṭikaṅkhe anāgataṃ;</p>
<p class="gathalast">Yadatītaṃ pahīnaṃ taṃ, appattañca anāgataṃ.</p>
<p class="hangnum"><a name="para245"></a><a name="para245_kn10"></a><span class="paranum">245</span>.</p>
<p class="gatha1"> ‘‘‘Paccuppannañca yo dhammaṃ, tattha tattha vipassati;</p>
<p class="gathalast">Asaṃhīraṃ asaṃkuppaṃ, taṃ vidvā manubrūhaye.</p>
<p class="hangnum"><a name="para246"></a><a name="para246_kn10"></a><span class="paranum">246</span>.</p>
<p class="gatha1"> ‘‘‘Ajjeva kiccamātappaṃ, ko jaññā maraṇaṃ suve;</p>
<p class="gathalast">Na hi no saṅgaraṃ <span class="note">[saṅkaraṃ (ka.)]</span> tena, mahāsenena maccunā.</p>
<p class="hangnum"><a name="para247"></a><a name="para247_kn10"></a><span class="paranum">247</span>.</p>
<p class="gatha1"> ‘‘‘Evaṃvihāriṃ <a name="M2.0163"></a> ātāpiṃ, ahorattamatanditaṃ;</p>
<p class="gathalast">Taṃ ve bhaddekarattoti, santo ācikkhate muni’.</p>
<p class="hangnum"><a name="para248"></a><a name="para248_kn10"></a><span class="paranum">248</span>.</p>
<p class="gatha1"> ‘‘Kilesā <a name="V2.0158"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para249"></a><a name="para249_kn10"></a><span class="paranum">249</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para250"></a><a name="para250_kn10"></a><span class="paranum">250</span>.</p>
<p class="gatha1"> ‘‘Paṭisambhidā <a name="T2.0246"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā lomasakaṅgiyo <span class="note">[lomasaṅkhiyo (syā. ka.)]</span> thero imā gāthāyo</p>
<p class="bodytext">Abhāsitthāti.</p>
<p class="centered">Lomasakaṅgiyattherassāpadānaṃ aṭṭhamaṃ.</p>
<p class="subhead">9. Vanavacchattheraapadānaṃ</p>
<p class="hangnum"><a name="para251"></a><a name="para251_kn10"></a><span class="paranum">251</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para252"></a><a name="para252_kn10"></a><span class="paranum">252</span>.</p>
<p class="gatha1"> ‘‘Tadāhaṃ pabbajitvāna, tassa buddhassa sāsane;</p>
<p class="gathalast">Yāvajīvaṃ caritvāna, brahmacāraṃ tato cuto.</p>
<p class="hangnum"><a name="para253"></a><a name="para253_kn10"></a><span class="paranum">253</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para254"></a><a name="para254_kn10"></a><span class="paranum">254</span>.</p>
<p class="gatha1"> ‘‘Tato cuto araññamhi, kapoto āsahaṃ tahiṃ;</p>
<p class="gathalast">Vasate guṇasampanno, bhikkhu jhānarato sadā.</p>
<p class="hangnum"><a name="para255"></a><a name="para255_kn10"></a><span class="paranum">255</span>.</p>
<p class="gatha1"> ‘‘Mettacitto kāruṇiko, sadā pamuditānano;</p>
<p class="gathalast">Upekkhako mahāvīro, appamaññāsu kovido.</p>
<p class="hangnum"><a name="para256"></a><a name="para256_kn10"></a><span class="paranum">256</span>.</p>
<p class="gatha1"> ‘‘Vinīvaraṇasaṅkappe, sabbasattahitāsaye;</p>
<p class="gathalast">Visaṭṭho nacirenāsiṃ, tasmiṃ sugatasāvake.</p>
<p class="hangnum"><a name="para257"></a><a name="para257_kn10"></a><span class="paranum">257</span>.</p>
<p class="gatha1"> ‘‘Upecca <a name="P2.0507"></a> pādamūlamhi, nisinnassa tadāssame;</p>
<p class="gathalast">Kadāci sāmisaṃ deti, dhammaṃ desesi cekadā.</p>
<p class="hangnum"><a name="para258"></a><a name="para258_kn10"></a><span class="paranum">258</span>.</p>
<p class="gatha1"> ‘‘Tadā <a name="T2.0247"></a> vipulapemena, upāsitvā jinatrajaṃ;</p>
<p class="gathalast">Tato cuto gato saggaṃ, pavāso sagharaṃ yathā.</p>
<p class="hangnum"><a name="para259"></a><a name="para259_kn10"></a><span class="paranum">259</span>.</p>
<p class="gatha1"> ‘‘Saggā <a name="M2.0164"></a> cuto manussesu, nibbatto puññakammunā;</p>
<p class="gathalast">Agāraṃ chaḍḍayitvāna, pabbajiṃ bahuso ahaṃ.</p>
<p class="hangnum"><a name="para260"></a><a name="para260_kn10"></a><span class="paranum">260</span>.</p>
<p class="gatha1"> ‘‘Samaṇo <a name="V2.0159"></a> tāpaso vippo, paribbajo tathevahaṃ;</p>
<p class="gathalast">Hutvā vasiṃ araññamhi, anekasataso ahaṃ.</p>
<p class="hangnum"><a name="para261"></a><a name="para261_kn10"></a><span class="paranum">261</span>.</p>
<p class="gatha1"> ‘‘Pacchime ca bhave dāni, ramme kapilavatthave;</p>
<p class="gathalast">Vacchagotto dijo tassa, jāyāya ahamokkamiṃ.</p>
<p class="hangnum"><a name="para262"></a><a name="para262_kn10"></a><span class="paranum">262</span>.</p>
<p class="gatha1"> ‘‘Mātu me dohaḷo āsi, tirokucchigatassa me;</p>
<p class="gathalast">Jāyamānasamīpamhi, vanavāsāya nicchayo.</p>
<p class="hangnum"><a name="para263"></a><a name="para263_kn10"></a><span class="paranum">263</span>.</p>
<p class="gatha1"> ‘‘Tato me ajanī mātā, ramaṇīye vanantare;</p>
<p class="gathalast">Gabbhato nikkhamantaṃ maṃ, kāsāyena paṭiggahuṃ.</p>
<p class="hangnum"><a name="para264"></a><a name="para264_kn10"></a><span class="paranum">264</span>.</p>
<p class="gatha1"> ‘‘Tato kumāro siddhattho, jāto sakyakuladdhajo;</p>
<p class="gathalast">Tassa mitto piyo āsiṃ, saṃvisaṭṭho sumāniyo.</p>
<p class="hangnum"><a name="para265"></a><a name="para265_kn10"></a><span class="paranum">265</span>.</p>
<p class="gatha1"> ‘‘Sattasārebhinikkhante, ohāya vipulaṃ yasaṃ;</p>
<p class="gathalast">Ahampi pabbajitvāna, himavantamupāgamiṃ.</p>
<p class="hangnum"><a name="para266"></a><a name="para266_kn10"></a><span class="paranum">266</span>.</p>
<p class="gatha1"> ‘‘Vanālayaṃ bhāvanīyaṃ, kassapaṃ dhutavādikaṃ;</p>
<p class="gathalast">Disvā sutvā jinuppādaṃ, upesiṃ narasārathiṃ.</p>
<p class="hangnum"><a name="para267"></a><a name="para267_kn10"></a><span class="paranum">267</span>.</p>
<p class="gatha1"> ‘‘So me dhammamadesesi, sabbatthaṃ sampakāsayaṃ;</p>
<p class="gathalast">Tatohaṃ pabbajitvāna, vanameva punāgamaṃ <span class="note">[punāgamiṃ (sī. pī.), punokkamaṃ (syā.)]</span>.</p>
<p class="hangnum"><a name="para268"></a><a name="para268_kn10"></a><span class="paranum">268</span>.</p>
<p class="gatha1"> ‘‘Tatthāppamatto <a name="T2.0248"></a> viharaṃ, chaḷabhiññā aphassayiṃ <span class="note">[apassayiṃ (syā. ka.)]</span>;</p>
<p class="gathalast">Aho suladdhalābhomhi, sumittenānukampito.</p>
<p class="hangnum"><a name="para269"></a><a name="para269_kn10"></a><span class="paranum">269</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para270"></a><a name="para270_kn10"></a><span class="paranum">270</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para271"></a><a name="para271_kn10"></a><span class="paranum">271</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vanavaccho thero imā gāthāyo</p>
<p class="bodytext">Abhāsitthāti.</p>
<p class="centered">Vanavacchattherassāpadānaṃ navamaṃ.</p>
<p class="subhead">10. Cūḷasugandhattheraapadānaṃ</p>
<p class="hangnum"><a name="para272"></a><a name="para272_kn10"></a><span class="paranum">272</span>.</p>
<p class="gatha1"> ‘‘Imamhi <a name="M2.0165"></a><a name="V2.0160"></a><a name="P2.0508"></a> bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para273"></a><a name="para273_kn10"></a><span class="paranum">273</span>.</p>
<p class="gatha1"> ‘‘Anubyañjanasampanno, bāttiṃsavaralakkhaṇo;</p>
<p class="gathalast">Byāmappabhāparivuto, raṃsijālasamotthaṭo.</p>
<p class="hangnum"><a name="para274"></a><a name="para274_kn10"></a><span class="paranum">274</span>.</p>
<p class="gatha1"> ‘‘Assāsetā yathā cando, sūriyova pabhaṅkaro;</p>
<p class="gathalast">Nibbāpetā yathā megho, sāgarova guṇākaro.</p>
<p class="hangnum"><a name="para275"></a><a name="para275_kn10"></a><span class="paranum">275</span>.</p>
<p class="gatha1"> ‘‘Dharaṇīriva sīlena, himavāva samādhinā;</p>
<p class="gathalast">Ākāso viya paññāya, asaṅgo anilo yathā.</p>
<p class="hangnum"><a name="para276"></a><a name="para276_kn10"></a><span class="paranum">276</span>.</p>
<p class="gatha1"> ‘‘Tadāhaṃ <a name="T2.0249"></a> bārāṇasiyaṃ, upapanno mahākule;</p>
<p class="gathalast">Pahūtadhanadhaññasmiṃ, nānāratanasañcaye.</p>
<p class="hangnum"><a name="para277"></a><a name="para277_kn10"></a><span class="paranum">277</span>.</p>
<p class="gatha1"> ‘‘Mahatā parivārena, nisinnaṃ lokanāyakaṃ;</p>
<p class="gathalast">Upecca dhammamassosiṃ, amataṃva manoharaṃ.</p>
<p class="hangnum"><a name="para278"></a><a name="para278_kn10"></a><span class="paranum">278</span>.</p>
<p class="gatha1"> ‘‘Dvattiṃsalakkhaṇadharo, sanakkhattova candimā;</p>
<p class="gathalast">Anubyañjanasampanno, sālarājāva phullito.</p>
<p class="hangnum"><a name="para279"></a><a name="para279_kn10"></a><span class="paranum">279</span>.</p>
<p class="gatha1"> ‘‘Raṃsijālaparikkhitto, dittova kanakācalo;</p>
<p class="gathalast">Byāmappabhāparivuto, sataraṃsī divākaro.</p>
<p class="hangnum"><a name="para280"></a><a name="para280_kn10"></a><span class="paranum">280</span>.</p>
<p class="gatha1"> ‘‘Soṇṇānano jinavaro, samaṇīva <span class="note">[rammaṇīva (syā.)]</span> siluccayo;</p>
<p class="gathalast">Karuṇāpuṇṇahadayo, guṇena viya sāgaro.</p>
<p class="hangnum"><a name="para281"></a><a name="para281_kn10"></a><span class="paranum">281</span>.</p>
<p class="gatha1"> ‘‘Lokavissutakitti ca, sinerūva naguttamo;</p>
<p class="gathalast">Yasasā vitthato vīro, ākāsasadiso muni.</p>
<p class="hangnum"><a name="para282"></a><a name="para282_kn10"></a><span class="paranum">282</span>.</p>
<p class="gatha1"> ‘‘Asaṅgacitto sabbattha, anilo viya nāyako;</p>
<p class="gathalast">Patiṭṭhā sabbabhūtānaṃ, mahīva munisattamo.</p>
<p class="hangnum"><a name="para283"></a><a name="para283_kn10"></a><span class="paranum">283</span>.</p>
<p class="gatha1"> ‘‘Anupalitto lokena, toyena padumaṃ yathā;</p>
<p class="gathalast">Kuvādagacchadahano, aggikhandhova sobhasi <span class="note">[sobhati (sī.), so vasi (syā. ka.)]</span>.</p>
<p class="hangnum"><a name="para284"></a><a name="para284_kn10"></a><span class="paranum">284</span>.</p>
<p class="gatha1"> ‘‘Agadho viya sabbattha, kilesavisanāsako;</p>
<p class="gathalast">Gandhamādanaselova, guṇagandhavibhūsito.</p>
<p class="hangnum"><a name="para285"></a><a name="para285_kn10"></a><span class="paranum">285</span>.</p>
<p class="gatha1"> ‘‘Guṇānaṃ <a name="M2.0166"></a><a name="V2.0161"></a> ākaro vīro, ratanānaṃva sāgaro;</p>
<p class="gathalast">Sindhūva vanarājīnaṃ, kilesamalahārako.</p>
<p class="hangnum"><a name="para286"></a><a name="para286_kn10"></a><span class="paranum">286</span>.</p>
<p class="gatha1"> ‘‘Vijayīva <a name="T2.0250"></a><a name="P2.0509"></a> mahāyodho, mārasenāvamaddano;</p>
<p class="gathalast">Cakkavattīva so rājā, bojjhaṅgaratanissaro.</p>
<p class="hangnum"><a name="para287"></a><a name="para287_kn10"></a><span class="paranum">287</span>.</p>
<p class="gatha1"> ‘‘Mahābhisakkasaṅkāso, dosabyādhitikicchako;</p>
<p class="gathalast">Sallakatto yathā vejjo, diṭṭhigaṇḍaviphālako.</p>
<p class="hangnum"><a name="para288"></a><a name="para288_kn10"></a><span class="paranum">288</span>.</p>
<p class="gatha1"> ‘‘So tadā lokapajjoto, sanarāmarasakkato;</p>
<p class="gathalast">Parisāsu narādicco, dhammaṃ desayate jino.</p>
<p class="hangnum"><a name="para289"></a><a name="para289_kn10"></a><span class="paranum">289</span>.</p>
<p class="gatha1"> ‘‘Dānaṃ datvā mahābhogo, sīlena sugatūpago;</p>
<p class="gathalast">Bhāvanāya ca nibbāti, iccevamanusāsatha.</p>
<p class="hangnum"><a name="para290"></a><a name="para290_kn10"></a><span class="paranum">290</span>.</p>
<p class="gatha1"> ‘‘Desanaṃ taṃ mahassādaṃ, ādimajjhantasobhaṇaṃ;</p>
<p class="gathalast">Suṇanti parisā sabbā, amataṃva mahārasaṃ.</p>
<p class="hangnum"><a name="para291"></a><a name="para291_kn10"></a><span class="paranum">291</span>.</p>
<p class="gatha1"> ‘‘Sutvā sumadhuraṃ dhammaṃ, pasanno jinasāsane;</p>
<p class="gathalast">Sugataṃ saraṇaṃ gantvā, yāvajīvaṃ namassahaṃ.</p>
<p class="hangnum"><a name="para292"></a><a name="para292_kn10"></a><span class="paranum">292</span>.</p>
<p class="gatha1"> ‘‘Munino gandhakuṭiyā, opuñjesiṃ <span class="note">[ubbaṭṭesiṃ (syā.)]</span> tadā mahiṃ;</p>
<p class="gathalast">Catujjātena gandhena, māse aṭṭha dinesvahaṃ.</p>
<p class="hangnum"><a name="para293"></a><a name="para293_kn10"></a><span class="paranum">293</span>.</p>
<p class="gatha1"> ‘‘Paṇidhāya sugandhattaṃ, sarīravissagandhino <span class="note">[sarīrassa vigandhino (sī. syā. pī.)]</span>;</p>
<p class="gathalast">Tadā jino viyākāsi, sugandhatanulābhitaṃ.</p>
<p class="hangnum"><a name="para294"></a><a name="para294_kn10"></a><span class="paranum">294</span>.</p>
<p class="gatha1"> ‘‘‘Yo yaṃ gandhakuṭibhūmiṃ, gandhenopuñjate sakiṃ;</p>
<p class="gathalast">Tena kammavipākena, upapanno tahiṃ tahiṃ.</p>
<p class="hangnum"><a name="para295"></a><a name="para295_kn10"></a><span class="paranum">295</span>.</p>
<p class="gatha1"> ‘‘‘Sugandhadeho sabbattha, bhavissati ayaṃ naro;</p>
<p class="gathalast">Guṇagandhayutto hutvā, nibbāyissatināsavo’.</p>
<p class="hangnum"><a name="para296"></a><a name="para296_kn10"></a><span class="paranum">296</span>.</p>
<p class="gatha1"> ‘‘Tena <a name="T2.0251"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para297"></a><a name="para297_kn10"></a><span class="paranum">297</span>.</p>
<p class="gatha1"> ‘‘Pacchime ca bhave dāni, jāto vippakule ahaṃ;</p>
<p class="gathalast">Gabbhaṃ me vasato mātā, dehenāsi sugandhitā.</p>
<p class="hangnum"><a name="para298"></a><a name="para298_kn10"></a><span class="paranum">298</span>.</p>
<p class="gatha1"> ‘‘Yadā <a name="M2.0167"></a> ca mātukucchimhā, nikkhamāmi tadā purī <span class="note">[puraṃ (syā. ka.)]</span>;</p>
<p class="gathalast">Sāvatthisabbagandhehi, vāsitā viya vāyatha.</p>
<p class="hangnum"><a name="para299"></a><a name="para299_kn10"></a><span class="paranum">299</span>.</p>
<p class="gatha1"> ‘‘Pupphavassañca <a name="V2.0162"></a> surabhi, dibbagandhaṃ manoramaṃ;</p>
<p class="gathalast">Dhūpāni ca mahagghāni, upavāyiṃsu tāvade.</p>
<p class="hangnum"><a name="para300"></a><a name="para300_kn10"></a><span class="paranum">300</span>.</p>
<p class="gatha1"> ‘‘Devā <a name="P2.0510"></a> ca sabbagandhehi, dhūpapupphehi taṃ gharaṃ;</p>
<p class="gathalast">Vāsayiṃsu sugandhena, yasmiṃ jāto ahaṃ ghare.</p>
<p class="hangnum"><a name="para301"></a><a name="para301_kn10"></a><span class="paranum">301</span>.</p>
<p class="gatha1"> ‘‘Yadā ca taruṇo bhaddo, paṭhame yobbane ṭhito;</p>
<p class="gathalast">Tadā selaṃ <span class="note">[sesaṃ (syā.)]</span> saparisaṃ, vinetvā narasārathi.</p>
<p class="hangnum"><a name="para302"></a><a name="para302_kn10"></a><span class="paranum">302</span>.</p>
<p class="gatha1"> ‘‘Tehi sabbehi parivuto <span class="note">[sahito (sī. syā. pī.)]</span>, sāvatthipuramāgato;</p>
<p class="gathalast">Tadā buddhānubhāvaṃ taṃ, disvā pabbajito ahaṃ.</p>
<p class="hangnum"><a name="para303"></a><a name="para303_kn10"></a><span class="paranum">303</span>.</p>
<p class="gatha1"> ‘‘Sīlaṃ samādhipaññañca, vimuttiñca anuttaraṃ;</p>
<p class="gathalast">Bhāvetvā caturo dhamme, pāpuṇiṃ āsavakkhayaṃ.</p>
<p class="hangnum"><a name="para304"></a><a name="para304_kn10"></a><span class="paranum">304</span>.</p>
<p class="gatha1"> ‘‘Yadā pabbajito cāhaṃ, yadā ca arahā ahuṃ;</p>
<p class="gathalast">Nibbāyissaṃ yadā cāhaṃ, gandhavasso tadā ahu.</p>
<p class="hangnum"><a name="para305"></a><a name="para305_kn10"></a><span class="paranum">305</span>.</p>
<p class="gatha1"> ‘‘Sarīragandho ca sadātiseti <span class="note">[sadā vāseti (ka.)]</span> me, mahārahaṃ candanacampakuppalaṃ;</p>
<p class="gathalast">Tatheva <a name="T2.0252"></a> gandhe itare ca sabbaso, pasayha vāyāmi tato tahiṃ <span class="note">[yahiṃ (syā.)]</span> tahiṃ.</p>
<p class="hangnum"><a name="para306"></a><a name="para306_kn10"></a><span class="paranum">306</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para307"></a><a name="para307_kn10"></a><span class="paranum">307</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para308"></a><a name="para308_kn10"></a><span class="paranum">308</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="gathalast">Itthaṃ sudaṃ āyasmā cūḷasugandho thero imā gāthāyo abhāsitthāti;</p>
<p class="centered">Cūḷasugandhattherassāpadānaṃ dasamaṃ.</p>
<p class="centered">Bhaddiyavaggo pañcapaññāsamo.</p>
<p class="bodytext">Tassuddānaṃ <a name="M2.0168"></a> –</p>
<p class="gatha1">Bhaddiyo revato thero, mahālābhī ca sīvalī;</p>
<p class="gathalast">Vaṅgīso nandako ceva, kāḷudāyī tathābhayo.</p>
<p class="gatha1">Lomaso vanavaccho ca, sugandho ceva dasamo;</p>
<p class="gathalast">Tīṇi gāthāsatā tattha, soḷasā ca taduttari.</p>
<p class="bodytext">Atha <a name="V2.0163"></a> vagguddānaṃ –</p>
<p class="gatha1">Kaṇikāravhayo vaggo, phalado tiṇadāyako;</p>
<p class="gathalast">Kaccāno bhaddiyo vaggo, gāthāyo gaṇitā cimā.</p>
<p class="gatha1">Navagāthāsatānīha<a name="T2.0253"></a><a name="P2.0511"></a>, caturāsītiyeva ca;</p>
<p class="gathalast">Sapaññāsaṃ pañcasataṃ, apadānā pakāsitā.</p>
<p class="gatha1">Saha udānagāthāhi, chasahassāni hontimā;</p>
<p class="gathalast">Dvesatāni ca gāthānaṃ, aṭṭhārasa taduttari.</p>
<a name="kn10_56"></a>
<p class="chapter">56. Yasavaggo</p>
<p class="subhead">1. Yasattheraapadānaṃ</p>
<p class="hangnum"><a name="para1"></a><a name="para1_kn10"></a><span class="paranum">1</span>.</p>
<p class="gatha1"> ‘‘Mahāsamuddaṃ <a name="M2.0169"></a><a name="V2.0164"></a> oggayha, bhavanaṃ me sunimmitaṃ;</p>
<p class="gathalast">Sunimmitā pokkharaṇī, cakkavākūpakūjitā.</p>
<p class="hangnum"><a name="para2"></a><a name="para2_kn10"></a><span class="paranum">2</span>.</p>
<p class="gatha1"> ‘‘Mandārakehi sañchannā, padumuppalakehi ca;</p>
<p class="gathalast">Nadī ca sandate tattha, supatitthā manoramā.</p>
<p class="hangnum"><a name="para3"></a><a name="para3_kn10"></a><span class="paranum">3</span>.</p>
<p class="gatha1"> ‘‘Macchakacchapasañchannā, nānādijasamotthaṭā <span class="note">[nānāmigasamotthaṭā (syā.)]</span>;</p>
<p class="gathalast">Mayūrakoñcābhirudā, kokilādīhi vagguhi.</p>
<p class="hangnum"><a name="para4"></a><a name="para4_kn10"></a><span class="paranum">4</span>.</p>
<p class="gatha1"> ‘‘Pārevatā ravihaṃsā, cakkavākā nadīcarā;</p>
<p class="gathalast">Tittirā sāḷikā cettha, pāvakā <span class="note">[sambakā (ka.)]</span> jīvaṃjīvakā.</p>
<p class="hangnum"><a name="para5"></a><a name="para5_kn10"></a><span class="paranum">5</span>.</p>
<p class="gatha1"> ‘‘Haṃsākoñcābhinaditā, kosiyā piṅgalā <span class="note">[piṅgalī (sī.), siṅgalī, siṅghalī (ka.)]</span> bahū;</p>
<p class="gathalast">Sattaratanasampannā, maṇimuttapavāḷikā.</p>
<p class="hangnum"><a name="para6"></a><a name="para6_kn10"></a><span class="paranum">6</span>.</p>
<p class="gatha1"> ‘‘Sabbe soṇṇamayā rukkhā, nānākhandhasameritā;</p>
<p class="gathalast">Ujjotenti divārattiṃ, bhavanaṃ sabbakālikaṃ.</p>
<p class="hangnum"><a name="para7"></a><a name="para7_kn10"></a><span class="paranum">7</span>.</p>
<p class="gatha1"> ‘‘Saṭṭhituriyasahassāni, sāyaṃ pāto pavajjare;</p>
<p class="gathalast">Soḷasitthisahassāni, parivārenti maṃ sadā.</p>
<p class="hangnum"><a name="para8"></a><a name="para8_kn10"></a><span class="paranum">8</span>.</p>
<p class="gatha1"> ‘‘Abhinikkhamma bhavanā, sumedhaṃ lokanāyakaṃ;</p>
<p class="gathalast">Pasannacitto sumano, vandayiṃ taṃ <span class="note">[sabbadassiṃ (ka.)]</span> mahāyasaṃ.</p>
<p class="hangnum"><a name="para9"></a><a name="para9_kn10"></a><span class="paranum">9</span>.</p>
<p class="gatha1"> ‘‘Sambuddhaṃ abhivādetvā, sasaṅghaṃ taṃ nimantayiṃ;</p>
<p class="gathalast">Adhivāsesi so dhīro, sumedho lokanāyako.</p>
<p class="hangnum"><a name="para10"></a><a name="para10_kn10"></a><span class="paranum">10</span>.</p>
<p class="gatha1"> ‘‘Mama dhammakathaṃ katvā, uyyojesi mahāmuni;</p>
<p class="gathalast">Sambuddhaṃ abhivādetvā, bhavanaṃ me upāgamiṃ.</p>
<p class="hangnum"><a name="para11"></a><a name="para11_kn10"></a><span class="paranum">11</span>.</p>
<p class="gatha1"> ‘‘Āmantayiṃ parijanaṃ, sabbe sannipatuṃ tadā;</p>
<p class="gathalast">‘Pubbaṇhasamayaṃ buddho, bhavanaṃ āgamissati’.</p>
<p class="hangnum"><a name="para12"></a><a name="para12_kn10"></a><span class="paranum">12</span>.</p>
<p class="gatha1"> ‘‘‘Lābhā <a name="M2.0170"></a> amhaṃ suladdhā no, ye vasāma tavantike;</p>
<p class="gathalast">Mayampi buddhaseṭṭhassa, pūjayissāma satthuno’.</p>
<p class="hangnum"><a name="para13"></a><a name="para13_kn10"></a><span class="paranum">13</span>.</p>
<p class="gatha1"> ‘‘Annaṃ <a name="V2.0165"></a> pānaṃ paṭṭhapetvā, kālaṃ ārocayiṃ ahaṃ;</p>
<p class="gathalast">Vasīsatasahassehi, upesi lokanāyako.</p>
<p class="hangnum"><a name="para14"></a><a name="para14_kn10"></a><span class="paranum">14</span>.</p>
<p class="gatha1"> ‘‘Pañcaṅgikehi turiyehi, paccuggamamakāsahaṃ;</p>
<p class="gathalast">Sabbasoṇṇamaye pīṭhe, nisīdi purisuttamo.</p>
<p class="hangnum"><a name="para15"></a><a name="para15_kn10"></a><span class="paranum">15</span>.</p>
<p class="gatha1"> ‘‘Uparicchadanaṃ āsi, sabbasoṇṇamayaṃ tadā;</p>
<p class="gathalast">Bījanīyo pavāyanti, bhikkhusaṅghaṃ anuttaraṃ.</p>
<p class="hangnum"><a name="para16"></a><a name="para16_kn10"></a><span class="paranum">16</span>.</p>
<p class="gatha1"> ‘‘Pahūtenannapānena, bhikkhusaṅghaṃ atappayiṃ;</p>
<p class="gathalast">Paccekadussayugale, bhikkhusaṅghassadāsahaṃ.</p>
<p class="hangnum"><a name="para17"></a><a name="para17_kn10"></a><span class="paranum">17</span>.</p>
<p class="gatha1"> ‘‘Yaṃ vadeti sumedho so, āhutīnaṃ paṭiggaho;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para18"></a><a name="para18_kn10"></a><span class="paranum">18</span>.</p>
<p class="gatha1"> ‘‘‘Yo maṃ annena pānena, sabbe ime ca tappayi;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para19"></a><a name="para19_kn10"></a><span class="paranum">19</span>.</p>
<p class="gatha1"> ‘‘‘Aṭṭhārase kappasate, devaloke ramissati;</p>
<p class="gathalast">Sahassakkhattuṃ rājāyaṃ, cakkavattī bhavissati.</p>
<p class="hangnum"><a name="para20"></a><a name="para20_kn10"></a><span class="paranum">20</span>.</p>
<p class="gatha1"> ‘‘‘Upagacchati yaṃ yoniṃ, devattaṃ atha mānusaṃ;</p>
<p class="gathalast">Sabbasoṇṇamayaṃ tassa, chadanaṃ dhārayissati.</p>
<p class="hangnum"><a name="para21"></a><a name="para21_kn10"></a><span class="paranum">21</span>.</p>
<p class="gatha1"> ‘‘‘Tiṃsakappasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para22"></a><a name="para22_kn10"></a><span class="paranum">22</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Sabbāsave pariññāya, nibbāyissatināsavo.</p>
<p class="hangnum"><a name="para23"></a><a name="para23_kn10"></a><span class="paranum">23</span>.</p>
<p class="gatha1"> ‘‘‘Bhikkhusaṅghe nisīditvā, sīhanādaṃ nadissati’;</p>
<p class="gathalast">Citake chattaṃ dhārenti, heṭṭhā chattamhi ḍayhatha.</p>
<p class="hangnum"><a name="para24"></a><a name="para24_kn10"></a><span class="paranum">24</span>.</p>
<p class="gatha1"> ‘‘Sāmaññaṃ me anuppattaṃ, kilesā jhāpitā mayā;</p>
<p class="gathalast">Maṇḍape rukkhamūle vā, santāso me na vijjati.</p>
<p class="hangnum"><a name="para25"></a><a name="para25_kn10"></a><span class="paranum">25</span>.</p>
<p class="gatha1"> ‘‘Tiṃsakappasahassamhi, yaṃ dānamadadiṃ tadā;</p>
<p class="gathalast">Duggatiṃ nābhijānāmi, sabbadānassidaṃ phalaṃ.</p>
<p class="hangnum"><a name="para26"></a><a name="para26_kn10"></a><span class="paranum">26</span>.</p>
<p class="gatha1"> ‘‘Kilesā <a name="M2.0171"></a> jhāpitā mayhaṃ, bhavā sabbe samūhatā;</p>
<p class="gathalast">Nāgova bandhanaṃ chetvā, viharāmi anāsavo.</p>
<p class="hangnum"><a name="para27"></a><a name="para27_kn10"></a><span class="paranum">27</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para28"></a><a name="para28_kn10"></a><span class="paranum">28</span>.</p>
<p class="gatha1"> ‘‘Paṭisambhidā <a name="V2.0166"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ āyasmā yaso thero imā gāthāyo abhāsitthāti.</p>
<p class="centered">Yasattherassāpadānaṃ paṭhamaṃ.</p>
<p class="subhead">2. Nadīkassapattheraapadānaṃ</p>
<p class="hangnum"><a name="para29"></a><a name="para29_kn10"></a><span class="paranum">29</span>.</p>
<p class="gatha1"> ‘‘Padumuttarassa bhagavato, lokajeṭṭhassa tādino;</p>
<p class="gatha2">Piṇḍacāraṃ carantassa, vārato uttamaṃ yasaṃ;</p>
<p class="gathalast">Aggaphalaṃ gahetvāna, adāsiṃ satthuno ahaṃ.</p>
<p class="hangnum"><a name="para30"></a><a name="para30_kn10"></a><span class="paranum">30</span>.</p>
<p class="gatha1"> ‘‘Tena kammena devindo, lokajeṭṭho narāsabho;</p>
<p class="gathalast">Sampattomhi acalaṃ ṭhānaṃ, hitvā jayaparājayaṃ.</p>
<p class="hangnum"><a name="para31"></a><a name="para31_kn10"></a><span class="paranum">31</span>.</p>
<p class="gatha1"> ‘‘Satasahassito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, aggadānassidaṃ phalaṃ.</p>
<p class="hangnum"><a name="para32"></a><a name="para32_kn10"></a><span class="paranum">32</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para33"></a><a name="para33_kn10"></a><span class="paranum">33</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para34"></a><a name="para34_kn10"></a><span class="paranum">34</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā nadīkassapo thero imā gāthāyo</p>
<p class="bodytext">Abhāsitthāti.</p>
<p class="centered">Nadīkassapattherassāpadānaṃ dutiyaṃ.</p>
<p class="subhead">3. Gayākassapattheraapadānaṃ</p>
<p class="hangnum"><a name="para35"></a><a name="para35_kn10"></a><span class="paranum">35</span>.</p>
<p class="gatha1"> ‘‘Ajinacammavatthohaṃ <a name="M2.0172"></a> <span class="note">[ajinavattaṃ nivattohaṃ (sī.)]</span>, khāribhāradharo tadā;</p>
<p class="gathalast">Khārikaṃ hārayitvāna, kolaṃ ahāsi assamaṃ.</p>
<p class="hangnum"><a name="para36"></a><a name="para36_kn10"></a><span class="paranum">36</span>.</p>
<p class="gatha1"> ‘‘Bhagavā tamhi samaye, eko adutiyo jino;</p>
<p class="gathalast">Mamassamaṃ upāgacchi, jotento sabbakālikaṃ.</p>
<p class="hangnum"><a name="para37"></a><a name="para37_kn10"></a><span class="paranum">37</span>.</p>
<p class="gatha1"> ‘‘Sakaṃ cittaṃ pasādetvā, abhivādetvāna subbataṃ;</p>
<p class="gathalast">Ubho hatthehi paggayha, kolaṃ buddhassadāsahaṃ.</p>
<p class="hangnum"><a name="para38"></a><a name="para38_kn10"></a><span class="paranum">38</span>.</p>
<p class="gatha1"> ‘‘Ekatiṃse <a name="V2.0167"></a> ito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, koladānassidaṃ phalaṃ.</p>
<p class="hangnum"><a name="para39"></a><a name="para39_kn10"></a><span class="paranum">39</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para40"></a><a name="para40_kn10"></a><span class="paranum">40</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para41"></a><a name="para41_kn10"></a><span class="paranum">41</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā gayākassapo thero imā gāthāyo</p>
<p class="bodytext">Abhāsitthāti.</p>
<p class="centered">Gayākassapattherassāpadānaṃ tatiyaṃ.</p>
<p class="subhead">4. Kimilattheraapadānaṃ</p>
<p class="hangnum"><a name="para42"></a><a name="para42_kn10"></a><span class="paranum">42</span>.</p>
<p class="gatha1"> ‘‘Nibbute kakusandhamhi, brāhmaṇamhi vusīmati;</p>
<p class="gathalast">Gahetvā salalaṃ mālaṃ, maṇḍapaṃ kārayiṃ ahaṃ.</p>
<p class="hangnum"><a name="para43"></a><a name="para43_kn10"></a><span class="paranum">43</span>.</p>
<p class="gatha1"> ‘‘Tāvatiṃsaṃ gato santo, labhimha <span class="note">[labhāmi (ka.)]</span> byamhamuttamaṃ;</p>
<p class="gathalast">Aññe devetirocāmi, puññakammassidaṃ phalaṃ.</p>
<p class="hangnum"><a name="para44"></a><a name="para44_kn10"></a><span class="paranum">44</span>.</p>
<p class="gatha1"> ‘‘Divā vā yadi vā rattiṃ, caṅkamanto ṭhito cahaṃ;</p>
<p class="gathalast">Channo salalapupphehi, puññakammassidaṃ phalaṃ.</p>
<p class="hangnum"><a name="para45"></a><a name="para45_kn10"></a><span class="paranum">45</span>.</p>
<p class="gatha1"> ‘‘Imasmiṃyeva kappamhi, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para46"></a><a name="para46_kn10"></a><span class="paranum">46</span>.</p>
<p class="gatha1"> ‘‘Kilesā <a name="M2.0173"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para47"></a><a name="para47_kn10"></a><span class="paranum">47</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para48"></a><a name="para48_kn10"></a><span class="paranum">48</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā kimilo <span class="note">[kimbilo (sī.)]</span> thero imā gāthāyo</p>
<p class="bodytext">Abhāsitthāti.</p>
<p class="centered">Kimilattherassāpadānaṃ catutthaṃ.</p>
<p class="subhead">5. Vajjīputtattheraapadānaṃ</p>
<p class="hangnum"><a name="para49"></a><a name="para49_kn10"></a><span class="paranum">49</span>.</p>
<p class="gatha1"> ‘‘Sahassaraṃsī bhagavā, sayambhū aparājito;</p>
<p class="gathalast">Vivekā vuṭṭhahitvāna, gocarāyābhinikkhami.</p>
<p class="hangnum"><a name="para50"></a><a name="para50_kn10"></a><span class="paranum">50</span>.</p>
<p class="gatha1"> ‘‘Phalahattho <a name="V2.0168"></a> ahaṃ disvā, upagacchiṃ narāsabhaṃ;</p>
<p class="gathalast">Pasannacitto sumano, savaṇṭaṃ adadiṃ phalaṃ.</p>
<p class="hangnum"><a name="para51"></a><a name="para51_kn10"></a><span class="paranum">51</span>.</p>
<p class="gatha1"> ‘‘Catunnavutito kappe, yaṃ phalaṃ adadiṃ tadā;</p>
<p class="gathalast">Duggatiṃ nābhijānāmi, phaladānassidaṃ phalaṃ.</p>
<p class="hangnum"><a name="para52"></a><a name="para52_kn10"></a><span class="paranum">52</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para53"></a><a name="para53_kn10"></a><span class="paranum">53</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para54"></a><a name="para54_kn10"></a><span class="paranum">54</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā vajjīputto thero imā gāthāyo</p>
<p class="bodytext">Abhāsitthāti.</p>
<p class="centered">Vajjīputtattherassāpadānaṃ pañcamaṃ.</p>
<p class="subhead">6. Uttarattheraapadānaṃ</p>
<p class="hangnum"><a name="para55"></a><a name="para55_kn10"></a><span class="paranum">55</span>.</p>
<p class="gatha1"> ‘‘Sumedho nāma sambuddho, bāttiṃsavaralakkhaṇo;</p>
<p class="gathalast">Vivekakāmo bhagavā, himavantamupāgami.</p>
<p class="hangnum"><a name="para56"></a><a name="para56_kn10"></a><span class="paranum">56</span>.</p>
<p class="gatha1"> ‘‘Ajjhogāhetvā himavantaṃ, aggo kāruṇiko muni;</p>
<p class="gathalast">Pallaṅkaṃ ābhujitvāna, nisīdi purisuttamo.</p>
<p class="hangnum"><a name="para57"></a><a name="para57_kn10"></a><span class="paranum">57</span>.</p>
<p class="gatha1"> ‘‘Vijjadharo <a name="M2.0174"></a> tadā āsiṃ, antalikkhacaro ahaṃ;</p>
<p class="gathalast">Tisūlaṃ sugataṃ gayha, gacchāmi ambare tadā.</p>
<p class="hangnum"><a name="para58"></a><a name="para58_kn10"></a><span class="paranum">58</span>.</p>
<p class="gatha1"> ‘‘Pabbatagge yathā aggi, puṇṇamāyeva candimā;</p>
<p class="gathalast">Vanaṃ obhāsate buddho, sālarājāva phullito.</p>
<p class="hangnum"><a name="para59"></a><a name="para59_kn10"></a><span class="paranum">59</span>.</p>
<p class="gatha1"> ‘‘Vanaggā nikkhamitvāna, buddharaṃsībhidhāvare <span class="note">[buddharaṃsī vidhāvare (sī. ka.)]</span>;</p>
<p class="gathalast">Naḷaggivaṇṇasaṅkāsā <span class="note">[naḷaggiva nasaṅkāsaṃ (sī.)]</span>, disvā cittaṃ pasādayiṃ.</p>
<p class="hangnum"><a name="para60"></a><a name="para60_kn10"></a><span class="paranum">60</span>.</p>
<p class="gatha1"> ‘‘Vicinaṃ addasaṃ pupphaṃ, kaṇikāraṃ devagandhikaṃ;</p>
<p class="gathalast">Tīṇi pupphāni ādāya, buddhaseṭṭhamapūjayiṃ.</p>
<p class="hangnum"><a name="para61"></a><a name="para61_kn10"></a><span class="paranum">61</span>.</p>
<p class="gatha1"> ‘‘Buddhassa ānubhāvena, tīṇi pupphāni me tadā;</p>
<p class="gathalast">Uddhaṃ vaṇṭā adhopattā, chāyaṃ kubbanti satthuno.</p>
<p class="hangnum"><a name="para62"></a><a name="para62_kn10"></a><span class="paranum">62</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ tāvatiṃsamagacchahaṃ.</p>
<p class="hangnum"><a name="para63"></a><a name="para63_kn10"></a><span class="paranum">63</span>.</p>
<p class="gatha1"> ‘‘Tattha me sukataṃ byamhaṃ, kaṇikārīti <span class="note">[kaṇikāroti (sī.)]</span> ñāyati;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="hangnum"><a name="para64"></a><a name="para64_kn10"></a><span class="paranum">64</span>.</p>
<p class="gatha1"> ‘‘Sahassakaṇḍaṃ <a name="V2.0169"></a> satabheṇḍu, dhajālu haritāmayaṃ;</p>
<p class="gathalast">Satasahassaniyyūhā <span class="note">[satasahassāni byūhāni (sī.)]</span>, byamhe pātubhaviṃsu <span class="note">[pāturahaṃsu (sī.), pāturahiṃsu (ka.)]</span> me.</p>
<p class="hangnum"><a name="para65"></a><a name="para65_kn10"></a><span class="paranum">65</span>.</p>
<p class="gatha1"> ‘‘Soṇṇamayā maṇimayā, lohitaṅkamayāpi ca;</p>
<p class="gathalast">Phalikāpi ca pallaṅkā, yenicchakā yadicchakā.</p>
<p class="hangnum"><a name="para66"></a><a name="para66_kn10"></a><span class="paranum">66</span>.</p>
<p class="gatha1"> ‘‘Mahārahañca sayanaṃ, tūlikā vikatīyutaṃ;</p>
<p class="gathalast">Uddhalomiñca ekantaṃ, bimbohanasamāyutaṃ.</p>
<p class="hangnum"><a name="para67"></a><a name="para67_kn10"></a><span class="paranum">67</span>.</p>
<p class="gatha1"> ‘‘Bhavanā nikkhamitvāna, caranto devacārikaṃ;</p>
<p class="gathalast">Yathā icchāmi <span class="note">[yathā gacchāmi (sī.)]</span> gamanaṃ, devasaṅghapurakkhato.</p>
<p class="hangnum"><a name="para68"></a><a name="para68_kn10"></a><span class="paranum">68</span>.</p>
<p class="gatha1"> ‘‘Pupphassa heṭṭhā tiṭṭhāmi, uparicchadanaṃ mama;</p>
<p class="gathalast">Samantā yojanasataṃ, kaṇikārehi chāditaṃ.</p>
<p class="hangnum"><a name="para69"></a><a name="para69_kn10"></a><span class="paranum">69</span>.</p>
<p class="gatha1"> ‘‘Saṭṭhituriyasahassāni<a name="M2.0175"></a>, sāyapātaṃ upaṭṭhahuṃ;</p>
<p class="gathalast">Parivārenti maṃ niccaṃ, rattindivamatanditā.</p>
<p class="hangnum"><a name="para70"></a><a name="para70_kn10"></a><span class="paranum">70</span>.</p>
<p class="gatha1"> ‘‘Tattha naccehi gītehi, tālehi vāditehi ca;</p>
<p class="gathalast">Ramāmi khiḍḍā ratiyā, modāmi kāmakāmahaṃ.</p>
<p class="hangnum"><a name="para71"></a><a name="para71_kn10"></a><span class="paranum">71</span>.</p>
<p class="gatha1"> ‘‘Tattha bhutvā pivitvā ca, modāmi tidase tadā;</p>
<p class="gathalast">Nārīgaṇehi sahito, modāmi byamhamuttame.</p>
<p class="hangnum"><a name="para72"></a><a name="para72_kn10"></a><span class="paranum">72</span>.</p>
<p class="gatha1"> ‘‘Satānaṃ pañcakkhattuñca, devarajjamakārayiṃ;</p>
<p class="gathalast">Satānaṃ tīṇikkhattuñca, cakkavattī ahosahaṃ;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para73"></a><a name="para73_kn10"></a><span class="paranum">73</span>.</p>
<p class="gatha1"> ‘‘Bhave bhave saṃsaranto, mahābhogaṃ labhāmahaṃ;</p>
<p class="gathalast">Bhoge me ūnatā natthi, buddhapūjāyidaṃ phalaṃ.</p>
<p class="hangnum"><a name="para74"></a><a name="para74_kn10"></a><span class="paranum">74</span>.</p>
<p class="gatha1"> ‘‘Duve bhave saṃsarāmi, devatte atha mānuse;</p>
<p class="gathalast">Aññaṃ gatiṃ na jānāmi, buddhapūjāyidaṃ phalaṃ.</p>
<p class="hangnum"><a name="para75"></a><a name="para75_kn10"></a><span class="paranum">75</span>.</p>
<p class="gatha1"> ‘‘Duve kule pajāyāmi <span class="note">[yattha pacchā pajāyāmi (sī.)]</span>, khattiye cāpi brāhmaṇe;</p>
<p class="gathalast">Nīce kule na jāyāmi, buddhapūjāyidaṃ phalaṃ.</p>
<p class="hangnum"><a name="para76"></a><a name="para76_kn10"></a><span class="paranum">76</span>.</p>
<p class="gatha1"> ‘‘Hatthiyānaṃ assayānaṃ, sivikaṃ sandamānikaṃ;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para77"></a><a name="para77_kn10"></a><span class="paranum">77</span>.</p>
<p class="gatha1"> ‘‘Dāsīgaṇaṃ dāsagaṇaṃ, nāriyo samalaṅkatā;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para78"></a><a name="para78_kn10"></a><span class="paranum">78</span>.</p>
<p class="gatha1"> ‘‘Koseyyakambaliyāni, khomakappāsikāni ca;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para79"></a><a name="para79_kn10"></a><span class="paranum">79</span>.</p>
<p class="gatha1"> ‘‘Navavatthaṃ <a name="V2.0170"></a> navaphalaṃ, navaggarasabhojanaṃ;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para80"></a><a name="para80_kn10"></a><span class="paranum">80</span>.</p>
<p class="gatha1"> ‘‘Imaṃ khāda imaṃ bhuñja, imamhi sayane saya;</p>
<p class="gathalast">Labhāmi sabbamevetaṃ, buddhapūjāyidaṃ phalaṃ.</p>
<p class="hangnum"><a name="para81"></a><a name="para81_kn10"></a><span class="paranum">81</span>.</p>
<p class="gatha1"> ‘‘Sabbattha pūjito homi, yaso accuggato mama;</p>
<p class="gatha2">Mahāpakkho <span class="note">[mahesakkho (ka.)]</span> sadā homi, abhejjapariso sadā;</p>
<p class="gathalast">Ñātīnaṃ uttamo homi, buddhapūjāyidaṃ phalaṃ.</p>
<p class="hangnum"><a name="para82"></a><a name="para82_kn10"></a><span class="paranum">82</span>.</p>
<p class="gatha1"> ‘‘Sītaṃ <a name="M2.0176"></a> uṇhaṃ na jānāmi, pariḷāho na vijjati;</p>
<p class="gathalast">Atho cetasikaṃ dukkhaṃ, hadaye me na vijjati.</p>
<p class="hangnum"><a name="para83"></a><a name="para83_kn10"></a><span class="paranum">83</span>.</p>
<p class="gatha1"> ‘‘Suvaṇṇavaṇṇo hutvāna, saṃsarāmi bhavābhave;</p>
<p class="gathalast">Vevaṇṇiyaṃ na jānāmi, buddhapūjāyidaṃ phalaṃ.</p>
<p class="hangnum"><a name="para84"></a><a name="para84_kn10"></a><span class="paranum">84</span>.</p>
<p class="gatha1"> ‘‘Devalokā cavitvāna, sukkamūlena codito;</p>
<p class="gathalast">Sāvatthiyaṃ pure jāto, mahāsālesu aḍḍhake.</p>
<p class="hangnum"><a name="para85"></a><a name="para85_kn10"></a><span class="paranum">85</span>.</p>
<p class="gatha1"> ‘‘Pañca kāmaguṇe hitvā, pabbajiṃ anagāriyaṃ;</p>
<p class="gathalast">Jātiyā sattavassohaṃ, arahattamapāpuṇiṃ.</p>
<p class="hangnum"><a name="para86"></a><a name="para86_kn10"></a><span class="paranum">86</span>.</p>
<p class="gatha1"> ‘‘Upasampadāyī buddho, guṇamaññāya cakkhumā;</p>
<p class="gathalast">Taruṇo pūjanīyohaṃ, buddhapūjāyidaṃ phalaṃ.</p>
<p class="hangnum"><a name="para87"></a><a name="para87_kn10"></a><span class="paranum">87</span>.</p>
<p class="gatha1"> ‘‘Dibbacakkhuvisuddhaṃ me, samādhikusalo ahaṃ;</p>
<p class="gathalast">Abhiññāpāramippatto, buddhapūjāyidaṃ phalaṃ.</p>
<p class="hangnum"><a name="para88"></a><a name="para88_kn10"></a><span class="paranum">88</span>.</p>
<p class="gatha1"> ‘‘Paṭisambhidā anuppatto, iddhipādesu kovido;</p>
<p class="gathalast">Dhammesu pāramippatto, buddhapūjāyidaṃ phalaṃ.</p>
<p class="hangnum"><a name="para89"></a><a name="para89_kn10"></a><span class="paranum">89</span>.</p>
<p class="gatha1"> ‘‘Tiṃsakappasahassamhi, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para90"></a><a name="para90_kn10"></a><span class="paranum">90</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para91"></a><a name="para91_kn10"></a><span class="paranum">91</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para92"></a><a name="para92_kn10"></a><span class="paranum">92</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā uttaro thero imā gāthāyo</p>
<p class="bodytext">Abhāsitthāti.</p>
<p class="centered">Uttarattherassāpadānaṃ chaṭṭhaṃ.</p>
<p class="subhead">7. Aparauttarattheraapadānaṃ</p>
<p class="hangnum"><a name="para93"></a><a name="para93_kn10"></a><span class="paranum">93</span>.</p>
<p class="gatha1"> ‘‘Nibbute <a name="V2.0171"></a> lokanāthamhi, siddhatthe lokanāyake;</p>
<p class="gathalast">Mama ñātī samānetvā, dhātupūjaṃ akāsahaṃ.</p>
<p class="hangnum"><a name="para94"></a><a name="para94_kn10"></a><span class="paranum">94</span>.</p>
<p class="gatha1"> ‘‘Catunnavutito kappe, yaṃ dhātumabhipūjayiṃ;</p>
<p class="gathalast">Duggatiṃ nābhijānāmi, dhātupūjāyidaṃ phalaṃ.</p>
<p class="hangnum"><a name="para95"></a><a name="para95_kn10"></a><span class="paranum">95</span>.</p>
<p class="gatha1"> ‘‘Kilesā <a name="M2.0177"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para96"></a><a name="para96_kn10"></a><span class="paranum">96</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para97"></a><a name="para97_kn10"></a><span class="paranum">97</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā aparauttaratthero imā gāthāyo</p>
<p class="bodytext">Abhāsitthāti.</p>
<p class="centered">Aparassa uttarattherassāpadānaṃ sattamaṃ.</p>
<p class="subhead">8. Bhaddajittheraapadānaṃ</p>
<p class="hangnum"><a name="para98"></a><a name="para98_kn10"></a><span class="paranum">98</span>.</p>
<p class="gatha1"> ‘‘Ogayha yaṃ pokkharaṇiṃ, nānākuñjarasevitaṃ;</p>
<p class="gathalast">Uddharāmi bhisaṃ tattha, ghāsahetu ahaṃ tadā.</p>
<p class="hangnum"><a name="para99"></a><a name="para99_kn10"></a><span class="paranum">99</span>.</p>
<p class="gatha1"> ‘‘Bhagavā tamhi samaye, padumuttarasavhayo;</p>
<p class="gathalast">Rattambaradharo buddho, gacchate anilañjase.</p>
<p class="hangnum"><a name="para100"></a><a name="para100_kn10"></a><span class="paranum">100</span>.</p>
<p class="gatha1"> ‘‘Dhunanto paṃsukūlāni, saddaṃ assosahaṃ tadā;</p>
<p class="gathalast">Uddhaṃ nijjhāyamānohaṃ, addasaṃ lokanāyakaṃ.</p>
<p class="hangnum"><a name="para101"></a><a name="para101_kn10"></a><span class="paranum">101</span>.</p>
<p class="gatha1"> ‘‘Tattheva ṭhitako santo, āyāciṃ lokanāyakaṃ;</p>
<p class="gathalast">Madhuṃ bhisehi sahitaṃ, khīraṃ sappiṃ muḷālikaṃ <span class="note">[madhuṃ bhisehi pacati, khīrasappi mulālibhi (ka.) bhisadāyakattherāpadānepi]</span>.</p>
<p class="hangnum"><a name="para102"></a><a name="para102_kn10"></a><span class="paranum">102</span>.</p>
<p class="gatha1"> ‘‘Paṭiggaṇhātu me buddho, anukampāya cakkhumā;</p>
<p class="gathalast">Tato kāruṇiko satthā, orohitvā mahāyaso.</p>
<p class="hangnum"><a name="para103"></a><a name="para103_kn10"></a><span class="paranum">103</span>.</p>
<p class="gatha1"> ‘‘Paṭiggaṇhi mama bhikkhaṃ, anukampāya cakkhumā;</p>
<p class="gathalast">Paṭiggahetvā sambuddho, akā me anumodanaṃ.</p>
<p class="hangnum"><a name="para104"></a><a name="para104_kn10"></a><span class="paranum">104</span>.</p>
<p class="gatha1"> ‘‘‘Sukhī hotu mahāpuñña, gati tuyhaṃ samijjhatu;</p>
<p class="gathalast">Iminā bhisadānena, labhassu vipulaṃ sukhaṃ’.</p>
<p class="hangnum"><a name="para105"></a><a name="para105_kn10"></a><span class="paranum">105</span>.</p>
<p class="gatha1"> ‘‘Idaṃ <a name="V2.0172"></a> vatvāna sambuddho, jalajuttamanāmako;</p>
<p class="gathalast">Bhikkhamādāya sambuddho, ākāsenāgamā jino.</p>
<p class="hangnum"><a name="para106"></a><a name="para106_kn10"></a><span class="paranum">106</span>.</p>
<p class="gatha1"> ‘‘Tato bhisaṃ gahetvāna, agacchiṃ mama assamaṃ;</p>
<p class="gathalast">Bhisaṃ rukkhe laggetvāna, mama dānaṃ anussariṃ.</p>
<p class="hangnum"><a name="para107"></a><a name="para107_kn10"></a><span class="paranum">107</span>.</p>
<p class="gatha1"> ‘‘Mahāvāto <a name="M2.0178"></a> uṭṭhahitvā, sañcālesi vanaṃ tadā;</p>
<p class="gathalast">Ākāso abhinādittha, asanī ca phalī tadā.</p>
<p class="hangnum"><a name="para108"></a><a name="para108_kn10"></a><span class="paranum">108</span>.</p>
<p class="gatha1"> ‘‘Tato me asanīpāto, matthake nipatī tadā;</p>
<p class="gathalast">Sohaṃ nisinnako santo, tattha kālaṅkato ahaṃ.</p>
<p class="hangnum"><a name="para109"></a><a name="para109_kn10"></a><span class="paranum">109</span>.</p>
<p class="gatha1"> ‘‘Puññakammena saññutto, tusitaṃ upapajjahaṃ;</p>
<p class="gathalast">Kaḷevaraṃ me patitaṃ, devaloke ramāmahaṃ.</p>
<p class="hangnum"><a name="para110"></a><a name="para110_kn10"></a><span class="paranum">110</span>.</p>
<p class="gatha1"> ‘‘Chaḷasītisahassāni, nāriyo samalaṅkatā;</p>
<p class="gathalast">Sāyaṃ pātaṃ upaṭṭhanti, bhisadānassidaṃ phalaṃ.</p>
<p class="hangnum"><a name="para111"></a><a name="para111_kn10"></a><span class="paranum">111</span>.</p>
<p class="gatha1"> ‘‘Manussayonimāgantvā, sukhito homahaṃ tadā;</p>
<p class="gathalast">Bhogā me ūnatā natthi, bhisadānassidaṃ phalaṃ.</p>
<p class="hangnum"><a name="para112"></a><a name="para112_kn10"></a><span class="paranum">112</span>.</p>
<p class="gatha1"> ‘‘Anukampitako tena, devadevena tādinā;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para113"></a><a name="para113_kn10"></a><span class="paranum">113</span>.</p>
<p class="gatha1"> ‘‘Satasahassito kappe, yaṃ bhisaṃ adadiṃ tadā;</p>
<p class="gathalast">Duggatiṃ nābhijānāmi, bhisadānassidaṃ phalaṃ.</p>
<p class="hangnum"><a name="para114"></a><a name="para114_kn10"></a><span class="paranum">114</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para115"></a><a name="para115_kn10"></a><span class="paranum">115</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para116"></a><a name="para116_kn10"></a><span class="paranum">116</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā bhaddajitthero imā gāthāyo</p>
<p class="bodytext">Abhāsitthāti.</p>
<p class="centered">Bhaddajittherassāpadānaṃ aṭṭhamaṃ.</p>
<p class="subhead">9. Sivakattheraapadānaṃ</p>
<p class="hangnum"><a name="para117"></a><a name="para117_kn10"></a><span class="paranum">117</span>.</p>
<p class="gatha1"> ‘‘Esanāya carantassa, vipassissa mahesino;</p>
<p class="gathalast">Rittakaṃ pattaṃ disvāna, kummāsaṃ pūrayiṃ ahaṃ.</p>
<p class="hangnum"><a name="para118"></a><a name="para118_kn10"></a><span class="paranum">118</span>.</p>
<p class="gatha1"> ‘‘Ekanavutito kappe, yaṃ bhikkhamadadiṃ tadā;</p>
<p class="gathalast">Duggatiṃ nābhijānāmi, kummāsassa idaṃ phalaṃ.</p>
<p class="hangnum"><a name="para119"></a><a name="para119_kn10"></a><span class="paranum">119</span>.</p>
<p class="gatha1"> ‘‘Kilesā <a name="V2.0173"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para120"></a><a name="para120_kn10"></a><span class="paranum">120</span>.</p>
<p class="gatha1"> ‘‘Svāgataṃ <a name="M2.0179"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para121"></a><a name="para121_kn10"></a><span class="paranum">121</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā sivakatthero imā gāthāyo</p>
<p class="bodytext">Abhāsitthāti.</p>
<p class="centered">Sivakattherassāpadānaṃ navamaṃ.</p>
<p class="subhead">10. Upavānattheraapadānaṃ</p>
<p class="hangnum"><a name="para122"></a><a name="para122_kn10"></a><span class="paranum">122</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Jalitvā aggikkhandhova, sambuddho parinibbuto.</p>
<p class="hangnum"><a name="para123"></a><a name="para123_kn10"></a><span class="paranum">123</span>.</p>
<p class="gatha1"> ‘‘Mahājanā samāgamma, pūjayitvā tathāgataṃ;</p>
<p class="gathalast">Citaṃ katvāna sugataṃ, sarīraṃ abhiropayuṃ.</p>
<p class="hangnum"><a name="para124"></a><a name="para124_kn10"></a><span class="paranum">124</span>.</p>
<p class="gatha1"> ‘‘Sarīrakiccaṃ katvāna, dhātuṃ tattha samānayuṃ;</p>
<p class="gathalast">Sadevamanussā sabbe, buddhathūpaṃ akaṃsu te.</p>
<p class="hangnum"><a name="para125"></a><a name="para125_kn10"></a><span class="paranum">125</span>.</p>
<p class="gatha1"> ‘‘Paṭhamā kañcanamayā, dutiyā ca maṇimayā;</p>
<p class="gathalast">Tatiyā rūpiyamayā, catutthī phalikāmayā.</p>
<p class="hangnum"><a name="para126"></a><a name="para126_kn10"></a><span class="paranum">126</span>.</p>
<p class="gatha1"> ‘‘Tattha pañcamikā ceva <span class="note">[tattha pañcamikā ceti (sī.)]</span>, lohitaṅkamayā ahu;</p>
<p class="gathalast">Chaṭṭhā masāragallassa, sabbaṃ ratanamayūpari.</p>
<p class="hangnum"><a name="para127"></a><a name="para127_kn10"></a><span class="paranum">127</span>.</p>
<p class="gatha1"> ‘‘Jaṅghā maṇimayā āsi, vedikā ratanāmayā;</p>
<p class="gathalast">Sabbasoṇṇamayo thūpo, uddhaṃ yojanamuggato.</p>
<p class="hangnum"><a name="para128"></a><a name="para128_kn10"></a><span class="paranum">128</span>.</p>
<p class="gatha1"> ‘‘Devā tattha samāgantvā, ekato mantayuṃ tadā;</p>
<p class="gathalast">‘Mayampi thūpaṃ kassāma, lokanāthassa tādino.</p>
<p class="hangnum"><a name="para129"></a><a name="para129_kn10"></a><span class="paranum">129</span>.</p>
<p class="gatha1"> ‘‘‘Dhātu āveṇikā natthi, sarīraṃ ekapiṇḍitaṃ;</p>
<p class="gathalast">Imamhi buddhathūpamhi, kassāma kañcukaṃ mayaṃ’.</p>
<p class="hangnum"><a name="para130"></a><a name="para130_kn10"></a><span class="paranum">130</span>.</p>
<p class="gatha1"> ‘‘Devā sattahi ratnehi, aññaṃ vaḍḍhesuṃ yojanaṃ;</p>
<p class="gathalast">Thūpo dviyojanubbedho, timiraṃ byapahanti so.</p>
<p class="hangnum"><a name="para131"></a><a name="para131_kn10"></a><span class="paranum">131</span>.</p>
<p class="gatha1"> ‘‘Nāgā tattha samāgantvā, ekato mantayuṃ tadā;</p>
<p class="gathalast">‘Manussā ceva devā ca, buddhathūpaṃ akaṃsu te.</p>
<p class="hangnum"><a name="para132"></a><a name="para132_kn10"></a><span class="paranum">132</span>.</p>
<p class="gatha1"> ‘‘‘Mā <a name="M2.0180"></a> no pamattā assumha, appamattā sadevakā;</p>
<p class="gathalast">Mayampi thūpaṃ kassāma, lokanāthassa tādino’.</p>
<p class="hangnum"><a name="para133"></a><a name="para133_kn10"></a><span class="paranum">133</span>.</p>
<p class="gatha1"> ‘‘Indanīlaṃ <a name="V2.0174"></a> mahānīlaṃ, atho jotirasaṃ maṇiṃ;</p>
<p class="gathalast">Ekato sannipātetvā, buddhathūpaṃ achādayuṃ.</p>
<p class="hangnum"><a name="para134"></a><a name="para134_kn10"></a><span class="paranum">134</span>.</p>
<p class="gatha1"> ‘‘Sabbaṃ maṇimayaṃ āsi, yāvatā <span class="note">[tāvatā (ka.)]</span> buddhacetiyaṃ;</p>
<p class="gathalast">Tiyojanasamubbedhaṃ, ālokakaraṇaṃ tadā.</p>
<p class="hangnum"><a name="para135"></a><a name="para135_kn10"></a><span class="paranum">135</span>.</p>
<p class="gatha1"> ‘‘Garuḷā ca samāgantvā, ekato mantayuṃ tadā;</p>
<p class="gathalast">‘Manussā devanāgā ca, buddhapūjaṃ akaṃsu te.</p>
<p class="hangnum"><a name="para136"></a><a name="para136_kn10"></a><span class="paranum">136</span>.</p>
<p class="gatha1"> ‘‘‘Mā no pamattā assumha, appamattā sadevakā;</p>
<p class="gathalast">Mayampi thūpaṃ kassāma, lokanāthassa tādino’.</p>
<p class="hangnum"><a name="para137"></a><a name="para137_kn10"></a><span class="paranum">137</span>.</p>
<p class="gatha1"> ‘‘Sabbaṃ maṇimayaṃ thūpaṃ, akaruṃ te ca kañcukaṃ;</p>
<p class="gathalast">Yojanaṃ tepi vaḍḍhesuṃ, āyataṃ buddhacetiyaṃ.</p>
<p class="hangnum"><a name="para138"></a><a name="para138_kn10"></a><span class="paranum">138</span>.</p>
<p class="gatha1"> ‘‘Catuyojanamubbedho, buddhathūpo virocati;</p>
<p class="gathalast">Obhāseti disā sabbā, sataraṃsīva uggato.</p>
<p class="hangnum"><a name="para139"></a><a name="para139_kn10"></a><span class="paranum">139</span>.</p>
<p class="gatha1"> ‘‘Kumbhaṇḍā ca samāgantvā, ekato mantayuṃ tadā;</p>
<p class="gathalast">‘Manussā ceva devā ca, nāgā ca garuḷā tathā.</p>
<p class="hangnum"><a name="para140"></a><a name="para140_kn10"></a><span class="paranum">140</span>.</p>
<p class="gatha1"> ‘‘‘Paccekaṃ buddhaseṭṭhassa, akaṃsu thūpamuttamaṃ;</p>
<p class="gathalast">Mā no pamattā assumha, appamattā sadevakā.</p>
<p class="hangnum"><a name="para141"></a><a name="para141_kn10"></a><span class="paranum">141</span>.</p>
<p class="gatha1"> ‘‘‘Mayampi thūpaṃ kassāma, lokanāthassa tādino;</p>
<p class="gathalast">Ratanehi chādessāma, āyataṃ buddhacetiyaṃ’.</p>
<p class="hangnum"><a name="para142"></a><a name="para142_kn10"></a><span class="paranum">142</span>.</p>
<p class="gatha1"> ‘‘Yojanaṃ tepi vaḍḍhesuṃ, āyataṃ buddhacetiyaṃ;</p>
<p class="gathalast">Pañcayojanamubbedho, thūpo obhāsate tadā.</p>
<p class="hangnum"><a name="para143"></a><a name="para143_kn10"></a><span class="paranum">143</span>.</p>
<p class="gatha1"> ‘‘Yakkhā tattha samāgantvā, ekato mantayuṃ tadā;</p>
<p class="gathalast">‘Manussā devanāgā ca, garuḷā ca kumbhaṇḍakā.</p>
<p class="hangnum"><a name="para144"></a><a name="para144_kn10"></a><span class="paranum">144</span>.</p>
<p class="gatha1"> ‘‘‘Paccekaṃ buddhaseṭṭhassa, akaṃsu thūpamuttamaṃ;</p>
<p class="gathalast">Mā no pamattā assumha, appamattā sadevakā.</p>
<p class="hangnum"><a name="para145"></a><a name="para145_kn10"></a><span class="paranum">145</span>.</p>
<p class="gatha1"> ‘‘‘Mayampi <a name="M2.0181"></a> thūpaṃ kassāma, lokanāthassa tādino;</p>
<p class="gathalast">Phalikā chādayissāma, āyataṃ buddhacetiyaṃ’.</p>
<p class="hangnum"><a name="para146"></a><a name="para146_kn10"></a><span class="paranum">146</span>.</p>
<p class="gatha1"> ‘‘Yojanaṃ tepi vaḍḍhesuṃ, āyataṃ buddhacetiyaṃ;</p>
<p class="gathalast">Chayojanikamubbedho, thūpo obhāsate tadā.</p>
<p class="hangnum"><a name="para147"></a><a name="para147_kn10"></a><span class="paranum">147</span>.</p>
<p class="gatha1"> ‘‘Gandhabbā ca samāgantvā, ekato mantayuṃ tadā;</p>
<p class="gathalast">‘Manujā devatā nāgā, kumbhaṇḍā garuḷā tathā <span class="note">[kumbhaṇḍā ca yakkhā tathā (sī.)]</span>.</p>
<p class="hangnum"><a name="para148"></a><a name="para148_kn10"></a><span class="paranum">148</span>.</p>
<p class="gatha1"> ‘‘‘Sabbe akaṃsu buddhathūpaṃ, mayamettha akārakā;</p>
<p class="gathalast">Mayampi thūpaṃ kassāma, lokanāthassa tādino’.</p>
<p class="hangnum"><a name="para149"></a><a name="para149_kn10"></a><span class="paranum">149</span>.</p>
<p class="gatha1"> ‘‘Vediyo <a name="V2.0175"></a> satta katvāna, dhajaṃ chattaṃ akaṃsu te;</p>
<p class="gathalast">Sabbasoṇṇamayaṃ thūpaṃ, gandhabbā kārayuṃ tadā.</p>
<p class="hangnum"><a name="para150"></a><a name="para150_kn10"></a><span class="paranum">150</span>.</p>
<p class="gatha1"> ‘‘Sattayojanamubbedho, thūpo obhāsate tadā;</p>
<p class="gathalast">Rattindivā na ñāyanti, āloko hoti sabbadā.</p>
<p class="hangnum"><a name="para151"></a><a name="para151_kn10"></a><span class="paranum">151</span>.</p>
<p class="gatha1"> ‘‘Abhibhonti na tassābhā, candasūrā satārakā;</p>
<p class="gathalast">Samantā yojanasate, padīpopi na pajjali.</p>
<p class="hangnum"><a name="para152"></a><a name="para152_kn10"></a><span class="paranum">152</span>.</p>
<p class="gatha1"> ‘‘Tena kālena ye keci, thūpaṃ pūjenti mānusā;</p>
<p class="gathalast">Na te thūpaṃ āruhanti, ambare ukkhipanti te.</p>
<p class="hangnum"><a name="para153"></a><a name="para153_kn10"></a><span class="paranum">153</span>.</p>
<p class="gatha1"> ‘‘Devehi ṭhapito yakkho, abhisammatanāmako;</p>
<p class="gathalast">Dhajaṃ vā pupphadāmaṃ vā, abhiropeti uttariṃ.</p>
<p class="hangnum"><a name="para154"></a><a name="para154_kn10"></a><span class="paranum">154</span>.</p>
<p class="gatha1"> ‘‘Na te passanti taṃ yakkhaṃ, dāmaṃ passanti gacchato;</p>
<p class="gathalast">Evaṃ passitvā gacchantā, sabbe gacchanti suggatiṃ.</p>
<p class="hangnum"><a name="para155"></a><a name="para155_kn10"></a><span class="paranum">155</span>.</p>
<p class="gatha1"> ‘‘Viruddhā ye pāvacane, pasannā ye ca sāsane;</p>
<p class="gathalast">Pāṭihīraṃ daṭṭhukāmā, thūpaṃ pūjenti mānusā.</p>
<p class="hangnum"><a name="para156"></a><a name="para156_kn10"></a><span class="paranum">156</span>.</p>
<p class="gatha1"> ‘‘Nagare haṃsavatiyā, ahosiṃ bhatako tadā;</p>
<p class="gathalast">Āmoditaṃ janaṃ disvā, evaṃ cintesahaṃ tadā.</p>
<p class="hangnum"><a name="para157"></a><a name="para157_kn10"></a><span class="paranum">157</span>.</p>
<p class="gatha1"> ‘‘‘Uḷāro bhagavā neso, yassa dhātughare disaṃ;</p>
<p class="gathalast">Imā ca janatā tuṭṭhā, kāraṃ kubbaṃ na tappare.</p>
<p class="hangnum"><a name="para158"></a><a name="para158_kn10"></a><span class="paranum">158</span>.</p>
<p class="gatha1"> ‘‘‘Ahampi <a name="M2.0182"></a> kāraṃ kassāmi, lokanāthassa tādino;</p>
<p class="gathalast">Tassa dhammesu dāyādo, bhavissāmi anāgate’.</p>
<p class="hangnum"><a name="para159"></a><a name="para159_kn10"></a><span class="paranum">159</span>.</p>
<p class="gatha1"> ‘‘Sudhotaṃ rajakenāhaṃ, uttareyyaṃ paṭaṃ mama;</p>
<p class="gathalast">Veḷagge ālaggetvāna, dhajaṃ ukkhipimambare.</p>
<p class="hangnum"><a name="para160"></a><a name="para160_kn10"></a><span class="paranum">160</span>.</p>
<p class="gatha1"> ‘‘Abhisammatako gayha, ambare hāsi me dhajaṃ;</p>
<p class="gathalast">Vāteritaṃ dhajaṃ disvā, bhiyyo hāsaṃ janesahaṃ.</p>
<p class="hangnum"><a name="para161"></a><a name="para161_kn10"></a><span class="paranum">161</span>.</p>
<p class="gatha1"> ‘‘Tattha cittaṃ pasādetvā, samaṇaṃ upasaṅkamiṃ;</p>
<p class="gathalast">Taṃ bhikkhuṃ abhivādetvā, vipākaṃ pucchahaṃ dhaje.</p>
<p class="hangnum"><a name="para162"></a><a name="para162_kn10"></a><span class="paranum">162</span>.</p>
<p class="gatha1"> ‘‘So me kathesi ānandī, pītisañjananaṃ mama;</p>
<p class="gathalast">‘Tassa dhajassa vipākaṃ, anubhossasi sabbadā.</p>
<p class="hangnum"><a name="para163"></a><a name="para163_kn10"></a><span class="paranum">163</span>.</p>
<p class="gatha1"> ‘‘‘Hatthiassarathāpattī, senā ca caturaṅginī;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para164"></a><a name="para164_kn10"></a><span class="paranum">164</span>.</p>
<p class="gatha1"> ‘‘‘Saṭṭhituriyasahassāni, bheriyo samalaṅkatā;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para165"></a><a name="para165_kn10"></a><span class="paranum">165</span>.</p>
<p class="gatha1"> ‘‘‘Chaḷasītisahassāni<a name="V2.0176"></a>, nāriyo samalaṅkatā;</p>
<p class="gathalast">Vicittavatthābharaṇā, āmukkamaṇikuṇḍalā.</p>
<p class="hangnum"><a name="para166"></a><a name="para166_kn10"></a><span class="paranum">166</span>.</p>
<p class="gatha1"> ‘‘‘Āḷārapamhā hasulā, susaññā <span class="note">[sutthanā (sī.) apa. thera 2.48.19 maṇipūjakattherāpadānepi]</span> tanumajjhimā;</p>
<p class="gathalast">Parivāressanti taṃ niccaṃ, dhajadānassidaṃ phalaṃ.</p>
<p class="hangnum"><a name="para167"></a><a name="para167_kn10"></a><span class="paranum">167</span>.</p>
<p class="gatha1"> ‘‘‘Tiṃsakappasahassāni, devaloke ramissasi;</p>
<p class="gathalast">Asītikkhattuṃ devindo, devarajjaṃ karissasi.</p>
<p class="hangnum"><a name="para168"></a><a name="para168_kn10"></a><span class="paranum">168</span>.</p>
<p class="gatha1"> ‘‘‘Sahassakkhattuṃ rājā ca, cakkavattī bhavissati;</p>
<p class="gathalast">Padesarajjaṃ vipulaṃ, gaṇanāto asaṅkhiyaṃ.</p>
<p class="hangnum"><a name="para169"></a><a name="para169_kn10"></a><span class="paranum">169</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para170"></a><a name="para170_kn10"></a><span class="paranum">170</span>.</p>
<p class="gatha1"> ‘‘‘Devalokā cavitvāna, sukkamūlena codito;</p>
<p class="gathalast">Puññakammena saññutto, brahmabandhu bhavissasi.</p>
<p class="hangnum"><a name="para171"></a><a name="para171_kn10"></a><span class="paranum">171</span>.</p>
<p class="gatha1"> ‘‘‘Asītikoṭiṃ <a name="M2.0183"></a> chaḍḍetvā, dāse kammakare bahū;</p>
<p class="gathalast">Gotamassa bhagavato, sāsane pabbajissasi.</p>
<p class="hangnum"><a name="para172"></a><a name="para172_kn10"></a><span class="paranum">172</span>.</p>
<p class="gatha1"> ‘‘‘Ārādhayitvā sambuddhaṃ, gotamaṃ sakyapuṅgavaṃ;</p>
<p class="gathalast">Upavānoti nāmena, hessasi satthu sāvako’.</p>
<p class="hangnum"><a name="para173"></a><a name="para173_kn10"></a><span class="paranum">173</span>.</p>
<p class="gatha1"> ‘‘Satasahasse kataṃ kammaṃ, phalaṃ dassesi me idha;</p>
<p class="gathalast">Sumutto saravegova, kilese jhāpayiṃ <span class="note">[kilesā jhāpitā (sī.)]</span> mama.</p>
<p class="hangnum"><a name="para174"></a><a name="para174_kn10"></a><span class="paranum">174</span>.</p>
<p class="gatha1"> ‘‘Cakkavattissa santassa, cātuddīpissarassa me;</p>
<p class="gathalast">Tīṇi yojanāni sāmantā, ussīyanti dhajā sadā.</p>
<p class="hangnum"><a name="para175"></a><a name="para175_kn10"></a><span class="paranum">175</span>.</p>
<p class="gatha1"> ‘‘Satasahassito kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, dhajadānassidaṃ phalaṃ.</p>
<p class="hangnum"><a name="para176"></a><a name="para176_kn10"></a><span class="paranum">176</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavo.</p>
<p class="hangnum"><a name="para177"></a><a name="para177_kn10"></a><span class="paranum">177</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para178"></a><a name="para178_kn10"></a><span class="paranum">178</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā upavānatthero imā gāthāyo</p>
<p class="bodytext">Abhāsitthāti.</p>
<p class="centered">Upavānattherassāpadānaṃ dasamaṃ.</p>
<p class="subhead">11. Raṭṭhapālattheraapadānaṃ</p>
<p class="hangnum"><a name="para179"></a><a name="para179_kn10"></a><span class="paranum">179</span>.</p>
<p class="gatha1"> ‘‘Padumuttarassa <a name="V2.0177"></a> bhagavato, lokajeṭṭhassa tādino;</p>
<p class="gathalast">Varanāgo mayā dinno, īsādanto urūḷhavā.</p>
<p class="hangnum"><a name="para180"></a><a name="para180_kn10"></a><span class="paranum">180</span>.</p>
<p class="gatha1"> ‘‘Setacchattopasobhito, sakappano <span class="note">[sīdabbano (sī.)]</span> sahatthipo;</p>
<p class="gathalast">Agghāpetvāna taṃ sabbaṃ, saṅghārāmaṃ akārayiṃ.</p>
<p class="hangnum"><a name="para181"></a><a name="para181_kn10"></a><span class="paranum">181</span>.</p>
<p class="gatha1"> ‘‘Catupaññāsasahassāni, pāsāde kārayiṃ ahaṃ;</p>
<p class="gathalast">Mahoghadānaṃ <span class="note">[mahagghañca (sī.), mayā bhattaṃ (ka.) apa. thera 1.2.99]</span> karitvāna, niyyādesiṃ mahesino.</p>
<p class="hangnum"><a name="para182"></a><a name="para182_kn10"></a><span class="paranum">182</span>.</p>
<p class="gatha1"> ‘‘Anumodi <a name="M2.0184"></a> mahāvīro, sayambhū aggapuggalo;</p>
<p class="gathalast">Sabbe jane hāsayanto, desesi amataṃ padaṃ.</p>
<p class="hangnum"><a name="para183"></a><a name="para183_kn10"></a><span class="paranum">183</span>.</p>
<p class="gatha1"> ‘‘Taṃ me buddho viyākāsi, jalajuttamanāmako;</p>
<p class="gathalast">Bhikkhusaṅghe nisīditvā, imā gāthā abhāsatha.</p>
<p class="hangnum"><a name="para184"></a><a name="para184_kn10"></a><span class="paranum">184</span>.</p>
<p class="gatha1"> ‘‘‘Catupaññāsasahassāni, pāsāde kārayī ayaṃ;</p>
<p class="gathalast">Kathayissāmi vipākaṃ, suṇātha mama bhāsato.</p>
<p class="hangnum"><a name="para185"></a><a name="para185_kn10"></a><span class="paranum">185</span>.</p>
<p class="gatha1"> ‘‘‘Aṭṭhārasasahassāni, kūṭāgārā bhavissare;</p>
<p class="gathalast">Byamhuttamamhi nibbattā, sabbasoṇṇamayā ca te.</p>
<p class="hangnum"><a name="para186"></a><a name="para186_kn10"></a><span class="paranum">186</span>.</p>
<p class="gatha1"> ‘‘‘Paññāsakkhattuṃ devindo, devarajjaṃ karissati;</p>
<p class="gathalast">Aṭṭhapaññāsakkhattuñca, cakkavattī bhavissati.</p>
<p class="hangnum"><a name="para187"></a><a name="para187_kn10"></a><span class="paranum">187</span>.</p>
<p class="gatha1"> ‘‘‘Kappasatasahassamhi, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para188"></a><a name="para188_kn10"></a><span class="paranum">188</span>.</p>
<p class="gatha1"> ‘‘‘Devalokā cavitvāna, sukkamūlena codito;</p>
<p class="gathalast">Aḍḍhe kule mahābhoge, nibbattissati tāvade.</p>
<p class="hangnum"><a name="para189"></a><a name="para189_kn10"></a><span class="paranum">189</span>.</p>
<p class="gatha1"> ‘‘‘So pacchā pabbajitvāna, sukkamūlena codito;</p>
<p class="gathalast">Raṭṭhapāloti nāmena, hessati satthu sāvako.</p>
<p class="hangnum"><a name="para190"></a><a name="para190_kn10"></a><span class="paranum">190</span>.</p>
<p class="gatha1"> ‘‘‘Padhānapahitatto so, upasanto nirūpadhi;</p>
<p class="gathalast">Sabbāsave pariññāya, nibbāyissatināsavo’.</p>
<p class="hangnum"><a name="para191"></a><a name="para191_kn10"></a><span class="paranum">191</span>.</p>
<p class="gatha1"> ‘‘Uṭṭhāya abhinikkhamma, jahitā bhogasampadā;</p>
<p class="gathalast">Kheḷapiṇḍeva bhogamhi, pemaṃ mayhaṃ na vijjati.</p>
<p class="hangnum"><a name="para192"></a><a name="para192_kn10"></a><span class="paranum">192</span>.</p>
<p class="gatha1"> ‘‘Vīriyaṃ me dhuradhorayhaṃ, yogakkhemādhivāhanaṃ;</p>
<p class="gathalast">Dhāremi antimaṃ dehaṃ, sammāsambuddhasāsane.</p>
<p class="hangnum"><a name="para193"></a><a name="para193_kn10"></a><span class="paranum">193</span>.</p>
<p class="gatha1"> ‘‘Kilesā <a name="V2.0178"></a> jhāpitā mayhaṃ…pe… viharāmi anāsavo.</p>
<p class="hangnum"><a name="para194"></a><a name="para194_kn10"></a><span class="paranum">194</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para195"></a><a name="para195_kn10"></a><span class="paranum">195</span>.</p>
<p class="gatha1"> ‘‘Paṭisambhidā <a name="M2.0185"></a> catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ āyasmā raṭṭhapālo thero imā gāthāyo</p>
<p class="bodytext">Abhāsitthāti.</p>
<p class="centered">Raṭṭhapālattherassāpadānaṃ ekādasamaṃ.</p>
<p class="centered">Yasavaggo chapaññāsamo.</p>
<p class="bodytext">Tassuddānaṃ –</p>
<p class="gatha1">Yaso nadīkassapo ca, gayākimilavajjino;</p>
<p class="gatha2">Duve uttarā bhaddajī, sivako upavāhano;</p>
<p class="gathalast">Raṭṭhapālo ekasataṃ, gāthānaṃ pañcanavuti.</p>
<p class="centered">Therāpadānaṃ samattaṃ.</p>
<p class="centered">Ettāvatā buddhāpadānañca paccekāpadānañca therāpadānañca</p>
<p class="bodytext">Samattāni.</p>
<a name="kn11"></a>
<p class="centered"> Namo tassa bhagavato arahato sammāsambuddhassa</p>
<p class="nikaya">Khuddakanikāye</p>
<p class="book">Therīapadānapāḷi</p>
<a name="kn11_1"></a>
<p class="chapter">1. Sumedhāvaggo</p>
<p class="subhead">1. Sumedhātherīapadānaṃ</p>
<p class="bodytext">Atha therikāpadānāni suṇātha –</p>
<p class="hangnum"><a name="para1"></a><a name="para1_kn11"></a><span class="paranum">1</span>.</p>
<p class="gatha1"> ‘‘Bhagavati <a name="T2.0254"></a><a name="M2.0187"></a><a name="V2.0179"></a><a name="P2.0512"></a> koṇāgamane, saṅghārāmamhi navanivesanamhi <span class="note">[nivesamhi (syā.)]</span>;</p>
<p class="gathalast">Sakhiyo tisso janiyo, vihāradānaṃ adāsimha.</p>
<p class="hangnum"><a name="para2"></a><a name="para2_kn11"></a><span class="paranum">2</span>.</p>
<p class="gatha1"> ‘‘Dasakkhattuṃ satakkhattuṃ, dasasatakkhattuṃ satānañca satakkhattuṃ <span class="note">[satāni ca sattakkhattuṃ (sī. ka.)]</span>;</p>
<p class="gathalast">Devesu upapajjimha, ko vādo mānuse bhave.</p>
<p class="hangnum"><a name="para3"></a><a name="para3_kn11"></a><span class="paranum">3</span>.</p>
<p class="gatha1"> ‘‘Deve <a name="V2.0180"></a> mahiddhikā ahumha, mānusakamhi ko vādo;</p>
<p class="gathalast">Sattaratanamahesī <span class="note">[sattaratanassa mahesī (sī. pī.)]</span>, itthiratanaṃ ahaṃ bhaviṃ.</p>
<p class="hangnum"><a name="para4"></a><a name="para4_kn11"></a><span class="paranum">4</span>.</p>
<p class="gatha1"> ‘‘Idha sañcitakusalā <span class="note">[tattha sañcitaṃ kusalaṃ (syā.)]</span>, susamiddhakulappajā;</p>
<p class="gathalast">Dhanañjānī ca khemā ca, ahampi ca tayo janā.</p>
<p class="hangnum"><a name="para5"></a><a name="para5_kn11"></a><span class="paranum">5</span>.</p>
<p class="gatha1"> ‘‘Ārāmaṃ sukataṃ katvā, sabbāvayavamaṇḍitaṃ;</p>
<p class="gathalast">Buddhappamukhasaṅghassa, niyyādetvā samoditā.</p>
<p class="hangnum"><a name="para6"></a><a name="para6_kn11"></a><span class="paranum">6</span>.</p>
<p class="gatha1"> ‘‘Yattha <a name="M2.0188"></a> yatthūpapajjāmi, tassa kammassa vāhasā;</p>
<p class="gathalast">Devesu aggataṃ pattā, manussesu tatheva ca.</p>
<p class="hangnum"><a name="para7"></a><a name="para7_kn11"></a><span class="paranum">7</span>.</p>
<p class="gatha1"> ‘‘Imasmiṃyeva kappamhi, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para8"></a><a name="para8_kn11"></a><span class="paranum">8</span>.</p>
<p class="gatha1"> ‘‘Upaṭṭhāko <a name="T2.0255"></a> mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para9"></a><a name="para9_kn11"></a><span class="paranum">9</span>.</p>
<p class="gatha1"> ‘‘Tassāsuṃ satta dhītaro, rājakaññā sukhedhitā <span class="note">[sukhethitā (syā.)]</span>;</p>
<p class="gathalast">Buddhopaṭṭhānaniratā, brahmacariyaṃ cariṃsu tā.</p>
<p class="hangnum"><a name="para10"></a><a name="para10_kn11"></a><span class="paranum">10</span>.</p>
<p class="gatha1"> ‘‘Tāsaṃ sahāyikā hutvā, sīlesu susamāhitā;</p>
<p class="gathalast">Datvā dānāni sakkaccaṃ, agāreva vataṃ <span class="note">[agāreva vattaṃ (syā.)]</span> cariṃ.</p>
<p class="hangnum"><a name="para11"></a><a name="para11_kn11"></a><span class="paranum">11</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsūpagā ahaṃ.</p>
<p class="hangnum"><a name="para12"></a><a name="para12_kn11"></a><span class="paranum">12</span>.</p>
<p class="gatha1"> ‘‘Tato cutā yāmamagaṃ <span class="note">[yāmasaggaṃ (syā.)]</span>, tatohaṃ tusitaṃ gatā;</p>
<p class="gathalast">Tato ca nimmānaratiṃ, vasavattipuraṃ tato.</p>
<p class="hangnum"><a name="para13"></a><a name="para13_kn11"></a><span class="paranum">13</span>.</p>
<p class="gatha1"> ‘‘Yattha yatthūpapajjāmi, puññakammasamohitā;</p>
<p class="gathalast">Tattha tattheva rājūnaṃ, mahesittamakārayiṃ.</p>
<p class="hangnum"><a name="para14"></a><a name="para14_kn11"></a><span class="paranum">14</span>.</p>
<p class="gatha1"> ‘‘Tato <a name="P2.0513"></a> cutā manussatte, rājūnaṃ cakkavattinaṃ;</p>
<p class="gathalast">Maṇḍalīnañca rājūnaṃ, mahesittamakārayiṃ.</p>
<p class="hangnum"><a name="para15"></a><a name="para15_kn11"></a><span class="paranum">15</span>.</p>
<p class="gatha1"> ‘‘Sampattimanubhotvāna, devesu mānusesu ca;</p>
<p class="gathalast">Sabbattha sukhitā hutvā, nekajātīsu saṃsariṃ.</p>
<p class="hangnum"><a name="para16"></a><a name="para16_kn11"></a><span class="paranum">16</span>.</p>
<p class="gatha1"> ‘‘So hetu ca so pabhavo, tammūlaṃ sāsane khamaṃ <span class="note">[tammūlaṃ sā ca sāsane khanti (sī. pī. ka.)]</span>;</p>
<p class="gathalast">Paṭhamaṃ taṃ samodhānaṃ, taṃ dhammaratāya nibbānaṃ <span class="note">[nibbutaṃ (syā.)]</span>.</p>
<p class="hangnum"><a name="para17"></a><a name="para17_kn11"></a><span class="paranum">17</span>.</p>
<p class="gatha1"> ‘‘Kilesā <a name="V2.0181"></a> jhāpitā mayhaṃ, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāmi anāsavā.</p>
<p class="hangnum"><a name="para18"></a><a name="para18_kn11"></a><span class="paranum">18</span>.</p>
<p class="gatha1"> ‘‘Svāgataṃ <a name="T2.0256"></a> vata me āsi, mama buddhassa <span class="note">[buddhaseṭṭhassa (sī. syā. ka.)]</span> santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para19"></a><a name="para19_kn11"></a><span class="paranum">19</span>.</p>
<p class="gatha1"> ‘‘Paṭisambhidā <a name="M2.0189"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ sumedhā bhikkhunī imā gāthāyo abhāsitthāti.</p>
<p class="centered">Sumedhātheriyāpadānaṃ paṭhamaṃ.</p>
<p class="subhead">2. Mekhalādāyikātherīapadānaṃ</p>
<p class="hangnum"><a name="para20"></a><a name="para20_kn11"></a><span class="paranum">20</span>.</p>
<p class="gatha1"> ‘‘Siddhatthassa bhagavato, thūpakārāpikā ahuṃ <span class="note">[thūpakāra makāsahaṃ (syā.)]</span>;</p>
<p class="gathalast">Mekhalikā mayā dinnā, navakammāya satthuno.</p>
<p class="hangnum"><a name="para21"></a><a name="para21_kn11"></a><span class="paranum">21</span>.</p>
<p class="gatha1"> ‘‘Niṭṭhite ca mahāthūpe, mekhalaṃ punadāsahaṃ;</p>
<p class="gathalast">Lokanāthassa munino, pasannā sehi pāṇibhi.</p>
<p class="hangnum"><a name="para22"></a><a name="para22_kn11"></a><span class="paranum">22</span>.</p>
<p class="gatha1"> ‘‘Catunnavutito kappe, yaṃ mekhalamadaṃ tadā;</p>
<p class="gathalast">Duggatiṃ nābhijānāmi, thūpakārassidaṃ phalaṃ.</p>
<p class="hangnum"><a name="para23"></a><a name="para23_kn11"></a><span class="paranum">23</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para24"></a><a name="para24_kn11"></a><span class="paranum">24</span>.</p>
<p class="gatha1"> ‘‘Svāgataṃ <a name="P2.0514"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para25"></a><a name="para25_kn11"></a><span class="paranum">25</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T2.0257"></a> sudaṃ mekhalādāyikā bhikkhunī imā gāthāyo abhāsitthāti.</p>
<p class="centered">Mekhalādāyikātheriyāpadānaṃ dutiyaṃ.</p>
<p class="subhead">3. Maṇḍapadāyikātherīapadānaṃ</p>
<p class="hangnum"><a name="para26"></a><a name="para26_kn11"></a><span class="paranum">26</span>.</p>
<p class="gatha1"> ‘‘Koṇāgamanabuddhassa<a name="V2.0182"></a>, maṇḍapo kārito mayā;</p>
<p class="gathalast">Dhuvaṃ ticīvaraṃdāsiṃ <span class="note">[thūpañca pavaramadaṃ (syā.), dhuvañca cīvaraṃ adaṃ (pī.)]</span>, buddhassa lokabandhuno.</p>
<p class="hangnum"><a name="para27"></a><a name="para27_kn11"></a><span class="paranum">27</span>.</p>
<p class="gatha1"> ‘‘Yaṃ yaṃ janapadaṃ yāmi, nigame rājadhāniyo;</p>
<p class="gathalast">Sabbattha pūjito homi, puññakammassidaṃ phalaṃ.</p>
<p class="hangnum"><a name="para28"></a><a name="para28_kn11"></a><span class="paranum">28</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para29"></a><a name="para29_kn11"></a><span class="paranum">29</span>.</p>
<p class="gatha1"> ‘‘Svāgataṃ <a name="M2.0190"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para30"></a><a name="para30_kn11"></a><span class="paranum">30</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ maṇḍapadāyikā bhikkhunī imā gāthāyo abhāsitthāti.</p>
<p class="centered">Maṇḍapadāyikātheriyāpadānaṃ tatiyaṃ.</p>
<p class="subhead">4. Saṅkamanatthātherīapadānaṃ</p>
<p class="hangnum"><a name="para31"></a><a name="para31_kn11"></a><span class="paranum">31</span>.</p>
<p class="gatha1"> ‘‘Vipassissa bhagavato <span class="note">[koṇḍaññassa bhagavato (syā. pī.)]</span>, lokajeṭṭhassa tādino;</p>
<p class="gathalast">Rathiyaṃ paṭipannassa, tārayantassa pāṇino.</p>
<p class="hangnum"><a name="para32"></a><a name="para32_kn11"></a><span class="paranum">32</span>.</p>
<p class="gatha1"> ‘‘Gharato <a name="T2.0258"></a> nikkhamitvāna, avakujjā nipajjahaṃ;</p>
<p class="gathalast">Anukampako lokanātho, sirasi <span class="note">[sīsante (sī. ka.)]</span> akkamī mama <span class="note">[tadā (syā. pī.)]</span>.</p>
<p class="hangnum"><a name="para33"></a><a name="para33_kn11"></a><span class="paranum">33</span>.</p>
<p class="gatha1"> ‘‘Akkamitvāna sirasi <span class="note">[sambuddho (ka.)]</span>, agamā lokanāyako;</p>
<p class="gathalast">Tena cittappasādena, tusitaṃ agamāsahaṃ.</p>
<p class="hangnum"><a name="para34"></a><a name="para34_kn11"></a><span class="paranum">34</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para35"></a><a name="para35_kn11"></a><span class="paranum">35</span>.</p>
<p class="gatha1"> ‘‘Svāgataṃ <a name="P2.0515"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para36"></a><a name="para36_kn11"></a><span class="paranum">36</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ saṅkamanatthā <span class="note">[saṅkamanadā (syā.)]</span> bhikkhunī imā gāthāyo abhāsitthāti.</p>
<p class="centered">Saṅkamanatthātheriyāpadānaṃ catutthaṃ.</p>
<p class="subhead">5. Naḷamālikātherīapadānaṃ</p>
<p class="hangnum"><a name="para37"></a><a name="para37_kn11"></a><span class="paranum">37</span>.</p>
<p class="gatha1"> ‘‘Candabhāgānadītīre<a name="V2.0183"></a>, ahosiṃ kinnarī tadā;</p>
<p class="gathalast">Addasaṃ virajaṃ buddhaṃ, sayambhuṃ aparājitaṃ.</p>
<p class="hangnum"><a name="para38"></a><a name="para38_kn11"></a><span class="paranum">38</span>.</p>
<p class="gatha1"> ‘‘Pasannacittā sumanā, vedajātā katañjalī;</p>
<p class="gathalast">Naḷamālaṃ gahetvāna, sayambhuṃ abhipūjayiṃ.</p>
<p class="hangnum"><a name="para39"></a><a name="para39_kn11"></a><span class="paranum">39</span>.</p>
<p class="gatha1"> ‘‘Tena <a name="M2.0191"></a> kammena sukatena, cetanāpaṇidhīhi ca;</p>
<p class="gathalast">Jahitvā kinnarīdehaṃ, agacchiṃ tidasaṃ gatiṃ.</p>
<p class="hangnum"><a name="para40"></a><a name="para40_kn11"></a><span class="paranum">40</span>.</p>
<p class="gatha1"> ‘‘Chattiṃsadevarājūnaṃ<a name="T2.0259"></a>, mahesittamakārayiṃ;</p>
<p class="gatha2">Dasannaṃ cakkavattīnaṃ, mahesittamakārayiṃ;</p>
<p class="gathalast">Saṃvejetvāna me cittaṃ <span class="note">[vedayitvāna kusalaṃ (syā.), saṃvedayitvā kusalaṃ (pī.)]</span>, pabbajiṃ anagāriyaṃ.</p>
<p class="hangnum"><a name="para41"></a><a name="para41_kn11"></a><span class="paranum">41</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā <span class="note">[bhavā saṃghātitā mama (ka.)]</span>;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para42"></a><a name="para42_kn11"></a><span class="paranum">42</span>.</p>
<p class="gatha1"> ‘‘Catunnavutito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, pupphapūjāyidaṃ phalaṃ.</p>
<p class="hangnum"><a name="para43"></a><a name="para43_kn11"></a><span class="paranum">43</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para44"></a><a name="para44_kn11"></a><span class="paranum">44</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para45"></a><a name="para45_kn11"></a><span class="paranum">45</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ naḷamālikā therī imā gāthāyo abhāsitthāti.</p>
<p class="centered">Naḷamālikātheriyāpadānaṃ pañcamaṃ.</p>
<p class="subhead">6. Ekapiṇḍapātadāyikātherīapadānaṃ</p>
<p class="hangnum"><a name="para46"></a><a name="para46_kn11"></a><span class="paranum">46</span>.</p>
<p class="gatha1"> ‘‘Nagare bandhumatiyā, bandhumā nāma khattiyo;</p>
<p class="gathalast">Tassa rañño ahuṃ bhariyā, ekajjhaṃ cārayāmahaṃ <span class="note">[ekaccaṃ vādayāmahaṃ (syā.)]</span>.</p>
<p class="hangnum"><a name="para47"></a><a name="para47_kn11"></a><span class="paranum">47</span>.</p>
<p class="gatha1"> ‘‘Rahogatā <a name="T2.0260"></a><a name="V2.0184"></a> nisīditvā, evaṃ cintesahaṃ tadā;</p>
<p class="gathalast">‘Ādāya gamanīyañhi, kusalaṃ natthi me kataṃ.</p>
<p class="hangnum"><a name="para48"></a><a name="para48_kn11"></a><span class="paranum">48</span>.</p>
<p class="gatha1"> ‘‘‘Mahābhitāpaṃ <a name="P2.0516"></a> kaṭukaṃ, ghorarūpaṃ sudāruṇaṃ;</p>
<p class="gathalast">Nirayaṃ nūna gacchāmi, ettha me natthi saṃsayo’.</p>
<p class="hangnum"><a name="para49"></a><a name="para49_kn11"></a><span class="paranum">49</span>.</p>
<p class="gatha1"> ‘‘Rājānaṃ upasaṅkamma, idaṃ vacanamabraviṃ;</p>
<p class="gathalast">‘Ekaṃ me samaṇaṃ dehi, bhojayissāmi khattiya’.</p>
<p class="hangnum"><a name="para50"></a><a name="para50_kn11"></a><span class="paranum">50</span>.</p>
<p class="gatha1"> ‘‘Adāsi me mahārājā, samaṇaṃ bhāvitindriyaṃ;</p>
<p class="gathalast">Tassa pattaṃ gahetvāna, paramannena pūrayiṃ <span class="note">[tappayiṃ (sī.)]</span>.</p>
<p class="hangnum"><a name="para51"></a><a name="para51_kn11"></a><span class="paranum">51</span>.</p>
<p class="gatha1"> ‘‘Pūrayitvā <a name="M2.0192"></a> paramannaṃ, gandhālepaṃ akāsahaṃ;</p>
<p class="gathalast">Jālena pidahitvāna, vatthayugena <span class="note">[pītacoḷena (syā.), mahānelena (pī.)]</span> chādayiṃ.</p>
<p class="hangnum"><a name="para52"></a><a name="para52_kn11"></a><span class="paranum">52</span>.</p>
<p class="gatha1"> ‘‘Ārammaṇaṃ mamaṃ etaṃ, sarāmi yāvajīvihaṃ;</p>
<p class="gathalast">Tattha cittaṃ pasādetvā, tāvatiṃsamagacchahaṃ.</p>
<p class="hangnum"><a name="para53"></a><a name="para53_kn11"></a><span class="paranum">53</span>.</p>
<p class="gatha1"> ‘‘Tiṃsānaṃ devarājūnaṃ, mahesittamakārayiṃ;</p>
<p class="gathalast">Manasā patthitaṃ mayhaṃ, nibbattati yathicchitaṃ <span class="note">[yaticchakaṃ (syā.), yadicchakaṃ (pī. ka.)]</span>.</p>
<p class="hangnum"><a name="para54"></a><a name="para54_kn11"></a><span class="paranum">54</span>.</p>
<p class="gatha1"> ‘‘Vīsānaṃ cakkavattīnaṃ, mahesittamakārayiṃ;</p>
<p class="gathalast">Ocitattāva <span class="note">[upacitattā (syā.)]</span> hutvāna, saṃsarāmi bhavesvahaṃ.</p>
<p class="hangnum"><a name="para55"></a><a name="para55_kn11"></a><span class="paranum">55</span>.</p>
<p class="gatha1"> ‘‘Sabbabandhanamuttāhaṃ, apetā me upādikā;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para56"></a><a name="para56_kn11"></a><span class="paranum">56</span>.</p>
<p class="gatha1"> ‘‘Ekanavutito kappe, yaṃ dānamadadiṃ tadā;</p>
<p class="gathalast">Duggatiṃ <a name="T2.0261"></a> nābhijānāmi, piṇḍapātassidaṃ phalaṃ.</p>
<p class="hangnum"><a name="para57"></a><a name="para57_kn11"></a><span class="paranum">57</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para58"></a><a name="para58_kn11"></a><span class="paranum">58</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para59"></a><a name="para59_kn11"></a><span class="paranum">59</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ ekapiṇḍapātadāyikā bhikkhunī imā gāthāyo abhāsitthāti.</p>
<p class="centered">Ekapiṇḍapātadāyikātheriyāpadānaṃ chaṭṭhaṃ.</p>
<p class="subhead">7. Kaṭacchubhikkhādāyikātherīapadānaṃ</p>
<p class="hangnum"><a name="para60"></a><a name="para60_kn11"></a><span class="paranum">60</span>.</p>
<p class="gatha1"> ‘‘Piṇḍacāraṃ <a name="V2.0185"></a> carantassa, tissanāmassa satthuno;</p>
<p class="gathalast">Kaṭacchubhikkhaṃ paggayha, buddhaseṭṭhassa dāsahaṃ.</p>
<p class="hangnum"><a name="para61"></a><a name="para61_kn11"></a><span class="paranum">61</span>.</p>
<p class="gatha1"> ‘‘Paṭiggahetvā <a name="P2.0517"></a> sambuddho, tisso lokagganāyako;</p>
<p class="gathalast">Vīthiyā saṇṭhito satthā, akā me anumodanaṃ.</p>
<p class="hangnum"><a name="para62"></a><a name="para62_kn11"></a><span class="paranum">62</span>.</p>
<p class="gatha1"> ‘‘‘Kaṭacchubhikkhaṃ <a name="M2.0193"></a> datvāna, tāvatiṃsaṃ gamissasi;</p>
<p class="gathalast">Chattiṃsadevarājūnaṃ, mahesittaṃ karissasi.</p>
<p class="hangnum"><a name="para63"></a><a name="para63_kn11"></a><span class="paranum">63</span>.</p>
<p class="gatha1"> ‘‘‘Paññāsaṃ cakkavattīnaṃ, mahesittaṃ karissasi;</p>
<p class="gathalast">Manasā patthitaṃ sabbaṃ, paṭilacchasi sabbadā.</p>
<p class="hangnum"><a name="para64"></a><a name="para64_kn11"></a><span class="paranum">64</span>.</p>
<p class="gatha1"> ‘‘‘Sampattiṃ <a name="T2.0262"></a> anubhotvāna, pabbajissasikiñcanā;</p>
<p class="gathalast">Sabbāsave pariññāya, nibbāyissasināsavā’.</p>
<p class="hangnum"><a name="para65"></a><a name="para65_kn11"></a><span class="paranum">65</span>.</p>
<p class="gatha1"> ‘‘Idaṃ vatvāna sambuddho, tisso lokagganāyako;</p>
<p class="gathalast">Nabhaṃ abbhuggamī vīro, haṃsarājāva ambare.</p>
<p class="hangnum"><a name="para66"></a><a name="para66_kn11"></a><span class="paranum">66</span>.</p>
<p class="gatha1"> ‘‘Sudinnaṃ me dānavaraṃ <span class="note">[sudinnameva me dānaṃ (syā.)]</span>, suyiṭṭhā yāgasampadā;</p>
<p class="gathalast">Kaṭacchubhikkhaṃ datvāna, pattāhaṃ acalaṃ padaṃ.</p>
<p class="hangnum"><a name="para67"></a><a name="para67_kn11"></a><span class="paranum">67</span>.</p>
<p class="gatha1"> ‘‘Dvenavute ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, bhikkhādānassidaṃ phalaṃ.</p>
<p class="hangnum"><a name="para68"></a><a name="para68_kn11"></a><span class="paranum">68</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para69"></a><a name="para69_kn11"></a><span class="paranum">69</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para70"></a><a name="para70_kn11"></a><span class="paranum">70</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ kaṭacchubhikkhādāyikā bhikkhunī imā gāthāyo abhāsitthāti.</p>
<p class="centered">Kaṭacchubhikkhādāyikātheriyāpadānaṃ sattamaṃ.</p>
<p class="subhead">8. Sattuppalamālikātherīapadānaṃ</p>
<p class="hangnum"><a name="para71"></a><a name="para71_kn11"></a><span class="paranum">71</span>.</p>
<p class="gatha1"> ‘‘Nagare <a name="V2.0186"></a> aruṇavatiyā, aruṇo nāma <span class="note">[aruṇavā nāma (sī. pī.)]</span> ttiyo;</p>
<p class="gathalast">Tassa rañño ahuṃ bhariyā, vāritaṃ vārayāmahaṃ <span class="note">[cārikaṃ cārayāmahaṃ (sī.), na gulaṃ pādayāmahaṃ (syā.), na mālaṃ pādayāmahaṃ (pī.)]</span>.</p>
<p class="hangnum"><a name="para72"></a><a name="para72_kn11"></a><span class="paranum">72</span>.</p>
<p class="gatha1"> ‘‘Sattamālaṃ <a name="T2.0263"></a> gahetvāna, uppalā devagandhikā;</p>
<p class="gathalast">Nisajja pāsādavare, evaṃ cintesi tāvade.</p>
<p class="hangnum"><a name="para73"></a><a name="para73_kn11"></a><span class="paranum">73</span>.</p>
<p class="gatha1"> ‘‘‘Kiṃ <a name="M2.0194"></a> me imāhi mālāhi, sirasāropitāhi me;</p>
<p class="gathalast">Varaṃ me buddhaseṭṭhassa, ñāṇamhi abhiropitaṃ’.</p>
<p class="hangnum"><a name="para74"></a><a name="para74_kn11"></a><span class="paranum">74</span>.</p>
<p class="gatha1"> ‘‘Sambuddhaṃ <a name="P2.0518"></a> paṭimānentī, dvārāsanne nisīdahaṃ;</p>
<p class="gathalast">‘Yadā ehiti sambuddho, pūjayissaṃ mahāmuniṃ’.</p>
<p class="hangnum"><a name="para75"></a><a name="para75_kn11"></a><span class="paranum">75</span>.</p>
<p class="gatha1"> ‘‘Kakudho vilasantova, migarājāva kesarī;</p>
<p class="gathalast">Bhikkhusaṅghena sahito, āgacchi vīthiyā jino.</p>
<p class="hangnum"><a name="para76"></a><a name="para76_kn11"></a><span class="paranum">76</span>.</p>
<p class="gatha1"> ‘‘Buddhassa raṃsiṃ disvāna, haṭṭhā saṃviggamānasā;</p>
<p class="gathalast">Dvāraṃ avāpuritvāna <span class="note">[apāpuṇitvā (syā.)]</span>, buddhaseṭṭhamapūjayiṃ.</p>
<p class="hangnum"><a name="para77"></a><a name="para77_kn11"></a><span class="paranum">77</span>.</p>
<p class="gatha1"> ‘‘Satta uppalapupphāni, parikiṇṇāni <span class="note">[suvitthiṇṇāni (syā.)]</span> ambare;</p>
<p class="gathalast">Chadiṃ karonto buddhassa, matthake dhārayanti te.</p>
<p class="hangnum"><a name="para78"></a><a name="para78_kn11"></a><span class="paranum">78</span>.</p>
<p class="gatha1"> ‘‘Udaggacittā sumanā, vedajātā katañjalī;</p>
<p class="gathalast">Tattha cittaṃ pasādetvā, tāvatiṃsamagacchahaṃ.</p>
<p class="hangnum"><a name="para79"></a><a name="para79_kn11"></a><span class="paranum">79</span>.</p>
<p class="gatha1"> ‘‘Mahānelassa chādanaṃ, dhārenti mama muddhani;</p>
<p class="gathalast">Dibbagandhaṃ pavāyāmi, sattuppalassidaṃ phalaṃ.</p>
<p class="hangnum"><a name="para80"></a><a name="para80_kn11"></a><span class="paranum">80</span>.</p>
<p class="gatha1"> ‘‘Kadāci nīyamānāya, ñātisaṅghena me tadā;</p>
<p class="gathalast">Yāvatā parisā mayhaṃ, mahānelaṃ dharīyati.</p>
<p class="hangnum"><a name="para81"></a><a name="para81_kn11"></a><span class="paranum">81</span>.</p>
<p class="gatha1"> ‘‘Sattati devarājūnaṃ, mahesittamakārayiṃ;</p>
<p class="gathalast">Sabbattha issarā hutvā, saṃsarāmi bhavābhave.</p>
<p class="hangnum"><a name="para82"></a><a name="para82_kn11"></a><span class="paranum">82</span>.</p>
<p class="gatha1"> ‘‘Tesaṭṭhi <a name="T2.0264"></a> cakkavattīnaṃ, mahesittamakārayiṃ;</p>
<p class="gathalast">Sabbe mamanuvattanti, ādeyyavacanā ahuṃ.</p>
<p class="hangnum"><a name="para83"></a><a name="para83_kn11"></a><span class="paranum">83</span>.</p>
<p class="gatha1"> ‘‘Uppalasseva me vaṇṇo, gandho ceva pavāyati;</p>
<p class="gathalast">Dubbaṇṇiyaṃ na jānāmi <span class="note">[duggatiṃ nābhijānāmi (syā. pī.)]</span>, buddhapūjāyidaṃ phalaṃ.</p>
<p class="hangnum"><a name="para84"></a><a name="para84_kn11"></a><span class="paranum">84</span>.</p>
<p class="gatha1"> ‘‘Iddhipādesu <a name="V2.0187"></a> kusalā, bojjhaṅgabhāvanā ratā;</p>
<p class="gathalast">Abhiññāpāramippattā, buddhapūjāyidaṃ phalaṃ.</p>
<p class="hangnum"><a name="para85"></a><a name="para85_kn11"></a><span class="paranum">85</span>.</p>
<p class="gatha1"> ‘‘Satipaṭṭhānakusalā, samādhijhānagocarā;</p>
<p class="gathalast">Sammappadhānamanuyuttā, buddhapūjāyidaṃ phalaṃ.</p>
<p class="hangnum"><a name="para86"></a><a name="para86_kn11"></a><span class="paranum">86</span>.</p>
<p class="gatha1"> ‘‘Vīriyaṃ <a name="M2.0195"></a> me dhuradhorayhaṃ, yogakkhemādhivāhanaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para87"></a><a name="para87_kn11"></a><span class="paranum">87</span>.</p>
<p class="gatha1"> ‘‘Ekatiṃse <a name="P2.0519"></a> ito kappe, yaṃ pupphamabhipūjayiṃ;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para88"></a><a name="para88_kn11"></a><span class="paranum">88</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para89"></a><a name="para89_kn11"></a><span class="paranum">89</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para90"></a><a name="para90_kn11"></a><span class="paranum">90</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ sattuppalamālikā bhikkhunī imā gāthāyo abhāsitthāti.</p>
<p class="centered">Sattuppalamālikātheriyāpadānaṃ aṭṭhamaṃ.</p>
<p class="subhead">9. Pañcadīpikātherīapadānaṃ</p>
<p class="hangnum"><a name="para91"></a><a name="para91_kn11"></a><span class="paranum">91</span>.</p>
<p class="gatha1"> ‘‘Nagare <a name="T2.0265"></a> haṃsavatiyā, cārikī <span class="note">[cāriniṃ (syā.)]</span> āsahaṃ tadā;</p>
<p class="gathalast">Ārāmena ca ārāmaṃ, carāmi kusalatthikā.</p>
<p class="hangnum"><a name="para92"></a><a name="para92_kn11"></a><span class="paranum">92</span>.</p>
<p class="gatha1"> ‘‘Kāḷapakkhamhi divase, addasaṃ bodhimuttamaṃ;</p>
<p class="gathalast">Tattha cittaṃ pasādetvā, bodhimūle nisīdahaṃ.</p>
<p class="hangnum"><a name="para93"></a><a name="para93_kn11"></a><span class="paranum">93</span>.</p>
<p class="gatha1"> ‘‘Garucittaṃ upaṭṭhetvā, sire katvāna añjaliṃ;</p>
<p class="gathalast">Somanassaṃ pavedetvā, evaṃ cintesi tāvade.</p>
<p class="hangnum"><a name="para94"></a><a name="para94_kn11"></a><span class="paranum">94</span>.</p>
<p class="gatha1"> ‘‘‘Yadi buddho amitaguṇo, asamappaṭipuggalo;</p>
<p class="gathalast">Dassetu pāṭihīraṃ me, bodhi obhāsatu ayaṃ’.</p>
<p class="hangnum"><a name="para95"></a><a name="para95_kn11"></a><span class="paranum">95</span>.</p>
<p class="gatha1"> ‘‘Saha āvajjite mayhaṃ, bodhi pajjali tāvade;</p>
<p class="gathalast">Sabbasoṇṇamayā āsi, disā sabbā virocati.</p>
<p class="hangnum"><a name="para96"></a><a name="para96_kn11"></a><span class="paranum">96</span>.</p>
<p class="gatha1"> ‘‘Sattarattindivaṃ <a name="V2.0188"></a> <span class="note">[sattarattidivaṃ (pī. ka.)]</span> tattha, bodhimūle nisīdahaṃ;</p>
<p class="gathalast">Sattame divase patte, dīpapūjaṃ akāsahaṃ.</p>
<p class="hangnum"><a name="para97"></a><a name="para97_kn11"></a><span class="paranum">97</span>.</p>
<p class="gatha1"> ‘‘Āsanaṃ parivāretvā, pañcadīpāni pajjaluṃ;</p>
<p class="gathalast">Yāva udeti sūriyo, dīpā me pajjaluṃ tadā.</p>
<p class="hangnum"><a name="para98"></a><a name="para98_kn11"></a><span class="paranum">98</span>.</p>
<p class="gatha1"> ‘‘Tena <a name="M2.0196"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para99"></a><a name="para99_kn11"></a><span class="paranum">99</span>.</p>
<p class="gatha1"> ‘‘Tattha me sukataṃ byamhaṃ, pañcadīpāti vuccati;</p>
<p class="gathalast">Saṭṭhiyojanamubbedhaṃ <span class="note">[satayojanamubbedhaṃ (sī. syā. pī.)]</span>, tiṃsayojanavitthataṃ <span class="note">[saṭṭhi… (syā. pī.)]</span>.</p>
<p class="hangnum"><a name="para100"></a><a name="para100_kn11"></a><span class="paranum">100</span>.</p>
<p class="gatha1"> ‘‘Asaṅkhiyāni <a name="T2.0266"></a> dīpāni, parivāre jalanti me;</p>
<p class="gathalast">Yāvatā devabhavanaṃ, dīpālokena jotati.</p>
<p class="hangnum"><a name="para101"></a><a name="para101_kn11"></a><span class="paranum">101</span>.</p>
<p class="gatha1"> ‘‘Parammukhā <a name="P2.0520"></a> nisīditvā <span class="note">[puratthābhimukhā santi (syā.), puratthābhimukhā thitā (pī.)]</span>, yadi icchāmi passituṃ;</p>
<p class="gathalast">Uddhaṃ adho ca tiriyaṃ, sabbaṃ passāmi cakkhunā.</p>
<p class="hangnum"><a name="para102"></a><a name="para102_kn11"></a><span class="paranum">102</span>.</p>
<p class="gatha1"> ‘‘Yāvatā abhikaṅkhāmi, daṭṭhuṃ sugataduggate <span class="note">[sukatadukkate (pī.]</span>;</p>
<p class="gathalast">Tattha āvaraṇaṃ natthi, rukkhesu pabbatesu vā.</p>
<p class="hangnum"><a name="para103"></a><a name="para103_kn11"></a><span class="paranum">103</span>.</p>
<p class="gatha1"> ‘‘Asīti devarājūnaṃ, mahesittamakārayiṃ;</p>
<p class="gathalast">Satānaṃ cakkavattīnaṃ, mahesittamakārayiṃ.</p>
<p class="hangnum"><a name="para104"></a><a name="para104_kn11"></a><span class="paranum">104</span>.</p>
<p class="gatha1"> ‘‘Yaṃ yaṃ yonupapajjāmi, devattaṃ atha mānusaṃ;</p>
<p class="gathalast">Dīpasatasahassāni, parivāre jalanti me.</p>
<p class="hangnum"><a name="para105"></a><a name="para105_kn11"></a><span class="paranum">105</span>.</p>
<p class="gatha1"> ‘‘Devalokā cavitvāna, uppajjiṃ mātukucchiyaṃ;</p>
<p class="gathalast">Mātukucchigatā santī <span class="note">[mātukucchigataṃ santiṃ (sī.)]</span>, akkhi me na nimīlati.</p>
<p class="hangnum"><a name="para106"></a><a name="para106_kn11"></a><span class="paranum">106</span>.</p>
<p class="gatha1"> ‘‘Dīpasatasahassāni, puññakammasamaṅgitā;</p>
<p class="gathalast">Jalanti sūtikāgehe <span class="note">[sūtighare pajjalanti (sabbattha)]</span>, pañcadīpānidaṃ phalaṃ.</p>
<p class="hangnum"><a name="para107"></a><a name="para107_kn11"></a><span class="paranum">107</span>.</p>
<p class="gatha1"> ‘‘Pacchime bhave sampatte, mānasaṃ vinivattayiṃ;</p>
<p class="gathalast">Ajarāmataṃ sītibhāvaṃ, nibbānaṃ phassayiṃ ahaṃ.</p>
<p class="hangnum"><a name="para108"></a><a name="para108_kn11"></a><span class="paranum">108</span>.</p>
<p class="gatha1"> ‘‘Jātiyā sattavassāhaṃ, arahattamapāpuṇiṃ;</p>
<p class="gathalast">Upasampādayī buddho, guṇamaññāya gotamo.</p>
<p class="hangnum"><a name="para109"></a><a name="para109_kn11"></a><span class="paranum">109</span>.</p>
<p class="gatha1"> ‘‘Maṇḍape rukkhamūle vā, pāsādesu guhāsu vā;</p>
<p class="gathalast">Suññāgāre <a name="T2.0267"></a> vasantiyā <span class="note">[ca jhāyante (sī.), ca jhāyantā (pī.), pajjhāyantā (syā.)]</span>, pañcadīpā jalanti me.</p>
<p class="hangnum"><a name="para110"></a><a name="para110_kn11"></a><span class="paranum">110</span>.</p>
<p class="gatha1"> ‘‘Dibbacakkhu <a name="M2.0197"></a><a name="V2.0189"></a> visuddhaṃ me, samādhikusalā ahaṃ;</p>
<p class="gathalast">Abhiññāpāramippattā, pañcadīpānidaṃ phalaṃ.</p>
<p class="hangnum"><a name="para111"></a><a name="para111_kn11"></a><span class="paranum">111</span>.</p>
<p class="gatha1"> ‘‘Sabbavositavosānā, katakiccā anāsavā;</p>
<p class="gathalast">Pañcadīpā mahāvīra, pāde vandāmi <span class="note">[vandati (sī. ka.)]</span> cakkhuma.</p>
<p class="hangnum"><a name="para112"></a><a name="para112_kn11"></a><span class="paranum">112</span>.</p>
<p class="gatha1"> ‘‘Satasahassito kappe, yaṃ dīpamadadiṃ tadā;</p>
<p class="gathalast">Duggatiṃ nābhijānāmi, pañcadīpānidaṃ phalaṃ.</p>
<p class="hangnum"><a name="para113"></a><a name="para113_kn11"></a><span class="paranum">113</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para114"></a><a name="para114_kn11"></a><span class="paranum">114</span>.</p>
<p class="gatha1"> ‘‘Svāgataṃ <a name="P2.0521"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para115"></a><a name="para115_kn11"></a><span class="paranum">115</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ pañcadīpikā bhikkhunī imā gāthāyo abhāsitthāti.</p>
<p class="centered">Pañcadīpikātheriyāpadānaṃ navamaṃ.</p>
<p class="subhead">10. Udakadāyikātherīapadānaṃ</p>
<p class="hangnum"><a name="para116"></a><a name="para116_kn11"></a><span class="paranum">116</span>.</p>
<p class="gatha1"> ‘‘Nagare bandhumatiyā, ahosiṃ udahārikā;</p>
<p class="gathalast">Udahārena jīvāmi, tena posemi dārake.</p>
<p class="hangnum"><a name="para117"></a><a name="para117_kn11"></a><span class="paranum">117</span>.</p>
<p class="gatha1"> ‘‘Deyyadhammo ca me natthi, puññakkhette anuttare;</p>
<p class="gathalast">Koṭṭhakaṃ upasaṅkamma, udakaṃ paṭṭhapesahaṃ.</p>
<p class="hangnum"><a name="para118"></a><a name="para118_kn11"></a><span class="paranum">118</span>.</p>
<p class="gatha1"> ‘‘Tena <a name="T2.0268"></a> kammena sukatena, tāvatiṃsamagacchahaṃ;</p>
<p class="gathalast">Tattha me sukataṃ byamhaṃ, udahārena nimmitaṃ.</p>
<p class="hangnum"><a name="para119"></a><a name="para119_kn11"></a><span class="paranum">119</span>.</p>
<p class="gatha1"> ‘‘Accharānaṃ sahassassa, ahañhi pavarā tadā;</p>
<p class="gathalast">Dasaṭṭhānehi tā sabbā, abhibhomi sadā ahaṃ.</p>
<p class="hangnum"><a name="para120"></a><a name="para120_kn11"></a><span class="paranum">120</span>.</p>
<p class="gatha1"> ‘‘Paññāsaṃ devarājūnaṃ, mahesittamakārayiṃ;</p>
<p class="gathalast">Vīsaticakkavattīnaṃ, mahesittamakārayiṃ.</p>
<p class="hangnum"><a name="para121"></a><a name="para121_kn11"></a><span class="paranum">121</span>.</p>
<p class="gatha1"> ‘‘Duve bhave saṃsarāmi, devatte atha mānuse;</p>
<p class="gathalast">Duggatiṃ nābhijānāmi, dakadānassidaṃ phalaṃ.</p>
<p class="hangnum"><a name="para122"></a><a name="para122_kn11"></a><span class="paranum">122</span>.</p>
<p class="gatha1"> ‘‘Pabbatagge <a name="M2.0198"></a><a name="V2.0190"></a> dumagge vā, antalikkhe ca bhūmiyaṃ;</p>
<p class="gathalast">Yadā udakamicchāmi, khippaṃ paṭilabhāmahaṃ.</p>
<p class="hangnum"><a name="para123"></a><a name="para123_kn11"></a><span class="paranum">123</span>.</p>
<p class="gatha1"> ‘‘Avuṭṭhikā disā natthi, santattā kuthitāpi <span class="note">[santattā kuthitā na ca (sī. pī.), santattā khuppitā hi me (syā.)]</span> ca;</p>
<p class="gathalast">Mama saṅkappamaññāya, mahāmegho pavassati.</p>
<p class="hangnum"><a name="para124"></a><a name="para124_kn11"></a><span class="paranum">124</span>.</p>
<p class="gatha1"> ‘‘Kadāci nīyamānāya, ñātisaṅghena me tadā;</p>
<p class="gathalast">Yadā icchāmahaṃ vassaṃ, mahāmegho ajāyatha.</p>
<p class="hangnum"><a name="para125"></a><a name="para125_kn11"></a><span class="paranum">125</span>.</p>
<p class="gatha1"> ‘‘Uṇhaṃ vā pariḷāho vā, sarīre me na vijjati;</p>
<p class="gathalast">Kāye ca me rajo natthi, dakadānassidaṃ phalaṃ.</p>
<p class="hangnum"><a name="para126"></a><a name="para126_kn11"></a><span class="paranum">126</span>.</p>
<p class="gatha1"> ‘‘Visuddhamanasā <a name="P2.0522"></a> ajja, apetamanapāpikā;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para127"></a><a name="para127_kn11"></a><span class="paranum">127</span>.</p>
<p class="gatha1"> ‘‘Ekanavutito kappe, yaṃ dakaṃ adadiṃ tadā;</p>
<p class="gathalast">Duggatiṃ <a name="T2.0269"></a> nābhijānāmi, dakadānassidaṃ phalaṃ.</p>
<p class="hangnum"><a name="para128"></a><a name="para128_kn11"></a><span class="paranum">128</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para129"></a><a name="para129_kn11"></a><span class="paranum">129</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para130"></a><a name="para130_kn11"></a><span class="paranum">130</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ udakadāyikā bhikkhunī imā gāthāyo abhāsitthāti.</p>
<p class="centered">Udakadāyikātheriyāpadānaṃ dasamaṃ.</p>
<p class="centered">Sumedhāvaggo paṭhamo.</p>
<p class="bodytext">Tassuddānaṃ –</p>
<p class="gatha1">Sumedhā mekhalādāyī, maṇḍapaṃ saṅkamaṃ dadā;</p>
<p class="gathalast">Naḷamālī piṇḍadadā, kaṭacchu uppalappadā.</p>
<p class="gatha1">Dīpadā dakadā ceva, gāthāyo gaṇitā iha;</p>
<p class="gathalast">Ekagāthāsatañceva, tiṃsati ca taduttari <span class="note">[sattarasaṃ taduttari (syā.), sattādasa taduttariṃ (pī.)]</span>.</p>
<a name="kn11_2"></a>
<p class="chapter">2. Ekūposathikavaggo</p>
<p class="subhead">1. Ekūposathikātherīapadānaṃ</p>
<p class="hangnum"><a name="para1"></a><a name="para1_kn11"></a><span class="paranum">1</span>.</p>
<p class="gatha1"> ‘‘Nagare <a name="T2.0270"></a><a name="M2.0199"></a><a name="V2.0191"></a> bandhumatiyā, bandhumā nāma khattiyo;</p>
<p class="gathalast">Divase puṇṇamāya so, upavasi uposathaṃ.</p>
<p class="hangnum"><a name="para2"></a><a name="para2_kn11"></a><span class="paranum">2</span>.</p>
<p class="gatha1"> ‘‘Ahaṃ tena samayena, kumbhadāsī ahaṃ tahiṃ;</p>
<p class="gathalast">Disvā sarājakaṃ senaṃ, evāhaṃ cintayiṃ tadā.</p>
<p class="hangnum"><a name="para3"></a><a name="para3_kn11"></a><span class="paranum">3</span>.</p>
<p class="gatha1"> ‘Rājāpi rajjaṃ chaḍḍetvā, upavasi uposathaṃ;</p>
<p class="gathalast">Saphalaṃ nūna taṃ kammaṃ, janakāyo pamodito’.</p>
<p class="hangnum"><a name="para4"></a><a name="para4_kn11"></a><span class="paranum">4</span>.</p>
<p class="gatha1"> ‘‘Yoniso <a name="P2.0523"></a> paccavekkhitvā, duggaccañca <span class="note">[duggatiñca (syā.)]</span> daliddataṃ <span class="note">[daḷiddataṃ (sī.)]</span>;</p>
<p class="gathalast">Mānasaṃ sampahaṃsitvā, upavasiṃ uposathaṃ.</p>
<p class="hangnum"><a name="para5"></a><a name="para5_kn11"></a><span class="paranum">5</span>.</p>
<p class="gatha1"> ‘‘Ahaṃ uposathaṃ katvā, sammāsambuddhasāsane;</p>
<p class="gathalast">Tena kammena sukatena, tāvatiṃsamagacchahaṃ.</p>
<p class="hangnum"><a name="para6"></a><a name="para6_kn11"></a><span class="paranum">6</span>.</p>
<p class="gatha1"> ‘‘Tattha me sukataṃ byamhaṃ, ubbhayojanamuggataṃ <span class="note">[uddhaṃ yojanamuggataṃ (sī. syā. pī.)]</span>;</p>
<p class="gathalast">Kūṭāgāravarūpetaṃ, mahāsanasubhūsitaṃ.</p>
<p class="hangnum"><a name="para7"></a><a name="para7_kn11"></a><span class="paranum">7</span>.</p>
<p class="gatha1"> ‘‘Accharā satasahassā, upatiṭṭhanti maṃ sadā;</p>
<p class="gathalast">Aññe deve atikkamma, atirocāmi sabbadā.</p>
<p class="hangnum"><a name="para8"></a><a name="para8_kn11"></a><span class="paranum">8</span>.</p>
<p class="gatha1"> ‘‘Catusaṭṭhi devarājūnaṃ, mahesittamakārayiṃ;</p>
<p class="gathalast">Tesaṭṭhi cakkavattīnaṃ, mahesittamakārayiṃ.</p>
<p class="hangnum"><a name="para9"></a><a name="para9_kn11"></a><span class="paranum">9</span>.</p>
<p class="gatha1"> ‘‘Suvaṇṇavaṇṇā <a name="T2.0271"></a> hutvāna, bhavesu saṃsarāmahaṃ;</p>
<p class="gathalast">Sabbattha pavarā homi, uposathassidaṃ phalaṃ.</p>
<p class="hangnum"><a name="para10"></a><a name="para10_kn11"></a><span class="paranum">10</span>.</p>
<p class="gatha1"> ‘‘Hatthiyānaṃ assayānaṃ, rathayānañca sīvikaṃ <span class="note">[kevalaṃ (sī. syā. pī.)]</span>;</p>
<p class="gathalast">Labhāmi sabbamevetaṃ, uposathassidaṃ phalaṃ.</p>
<p class="hangnum"><a name="para11"></a><a name="para11_kn11"></a><span class="paranum">11</span>.</p>
<p class="gatha1"> ‘‘Soṇṇamayaṃ rūpimayaṃ, athopi phalikāmayaṃ;</p>
<p class="gathalast">Lohitaṅgamayañceva, sabbaṃ paṭilabhāmahaṃ.</p>
<p class="hangnum"><a name="para12"></a><a name="para12_kn11"></a><span class="paranum">12</span>.</p>
<p class="gatha1"> ‘‘Koseyyakambaliyāni<a name="V2.0192"></a>, khomakappāsikāni ca;</p>
<p class="gathalast">Mahagghāni ca vatthāni, sabbaṃ paṭilabhāmahaṃ.</p>
<p class="hangnum"><a name="para13"></a><a name="para13_kn11"></a><span class="paranum">13</span>.</p>
<p class="gatha1"> ‘‘Annaṃ <a name="M2.0200"></a> pānaṃ khādanīyaṃ, vatthasenāsanāni ca;</p>
<p class="gathalast">Sabbametaṃ paṭilabhe, uposathassidaṃ phalaṃ.</p>
<p class="hangnum"><a name="para14"></a><a name="para14_kn11"></a><span class="paranum">14</span>.</p>
<p class="gatha1"> ‘‘Varagandhañca mālañca, cuṇṇakañca vilepanaṃ;</p>
<p class="gathalast">Sabbametaṃ paṭilabhe, uposathassidaṃ phalaṃ.</p>
<p class="hangnum"><a name="para15"></a><a name="para15_kn11"></a><span class="paranum">15</span>.</p>
<p class="gatha1"> ‘‘Kūṭāgārañca pāsādaṃ, maṇḍapaṃ hammiyaṃ guhaṃ;</p>
<p class="gathalast">Sabbametaṃ paṭilabhe, uposathassidaṃ phalaṃ.</p>
<p class="hangnum"><a name="para16"></a><a name="para16_kn11"></a><span class="paranum">16</span>.</p>
<p class="gatha1"> ‘‘Jātiyā sattavassāhaṃ, pabbajiṃ anagāriyaṃ;</p>
<p class="gathalast">Aḍḍhamāse asampatte, arahattamapāpuṇiṃ.</p>
<p class="hangnum"><a name="para17"></a><a name="para17_kn11"></a><span class="paranum">17</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para18"></a><a name="para18_kn11"></a><span class="paranum">18</span>.</p>
<p class="gatha1"> ‘‘Ekanavutito <a name="P2.0524"></a> kappe, yaṃ kammamakariṃ tadā;</p>
<p class="gathalast">Duggatiṃ nābhijānāmi, uposathassidaṃ phalaṃ.</p>
<p class="hangnum"><a name="para19"></a><a name="para19_kn11"></a><span class="paranum">19</span>.</p>
<p class="gatha1"> ‘‘Kilesā <a name="T2.0272"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para20"></a><a name="para20_kn11"></a><span class="paranum">20</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para21"></a><a name="para21_kn11"></a><span class="paranum">21</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ ekūposathikā bhikkhunī imā gāthāyo abhāsitthāti.</p>
<p class="centered">Ekūposathikātheriyāpadānaṃ paṭhamaṃ.</p>
<p class="subhead">2. Saḷalapupphikātherīapadānaṃ</p>
<p class="hangnum"><a name="para22"></a><a name="para22_kn11"></a><span class="paranum">22</span>.</p>
<p class="gatha1"> ‘‘Candabhāgānadītīre, ahosiṃ kinnarī tadā;</p>
<p class="gathalast">Addasāhaṃ devadevaṃ, caṅkamantaṃ narāsabhaṃ.</p>
<p class="hangnum"><a name="para23"></a><a name="para23_kn11"></a><span class="paranum">23</span>.</p>
<p class="gatha1"> ‘‘Ocinitvāna saḷalaṃ, buddhaseṭṭhassadāsahaṃ;</p>
<p class="gathalast">Upasiṅghi mahāvīro, saḷalaṃ devagandhikaṃ.</p>
<p class="hangnum"><a name="para24"></a><a name="para24_kn11"></a><span class="paranum">24</span>.</p>
<p class="gatha1"> ‘‘Paṭiggahetvā <a name="V2.0193"></a> sambuddho, vipassī lokanāyako;</p>
<p class="gathalast">Upasiṅghi mahāvīro, pekkhamānāya me tadā.</p>
<p class="hangnum"><a name="para25"></a><a name="para25_kn11"></a><span class="paranum">25</span>.</p>
<p class="gatha1"> ‘‘Añjaliṃ paggahetvāna, vanditvā dvipaduttamaṃ <span class="note">[dipaduttamaṃ (sī. syā. pī.)]</span>;</p>
<p class="gathalast">Sakaṃ cittaṃ pasādetvā, tato pabbatamāruhiṃ.</p>
<p class="hangnum"><a name="para26"></a><a name="para26_kn11"></a><span class="paranum">26</span>.</p>
<p class="gatha1"> ‘‘Ekanavutito <a name="M2.0201"></a> kappe, yaṃ pupphamadadiṃ tadā;</p>
<p class="gathalast">Duggatiṃ nābhijānāmi, buddhapūjāyidaṃ phalaṃ.</p>
<p class="hangnum"><a name="para27"></a><a name="para27_kn11"></a><span class="paranum">27</span>.</p>
<p class="gatha1"> ‘‘Kilesā <a name="T2.0273"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para28"></a><a name="para28_kn11"></a><span class="paranum">28</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para29"></a><a name="para29_kn11"></a><span class="paranum">29</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ saḷalapupphikā bhikkhunī imā gāthāyo abhāsitthāti.</p>
<p class="centered">Saḷalapupphikātheriyāpadānaṃ dutiyaṃ.</p>
<p class="subhead">3. Modakadāyikātherīapadānaṃ</p>
<p class="hangnum"><a name="para30"></a><a name="para30_kn11"></a><span class="paranum">30</span>.</p>
<p class="gatha1"> ‘‘Nagare bandhumatiyā, kumbhadāsī ahosahaṃ;</p>
<p class="gathalast">Mama bhāgaṃ gahetvāna, gacchaṃ udakahārikā <span class="note">[udakahārikaṃ (sī.), udakahārike (syā.)]</span>.</p>
<p class="hangnum"><a name="para31"></a><a name="para31_kn11"></a><span class="paranum">31</span>.</p>
<p class="gatha1"> ‘‘Panthamhi samaṇaṃ disvā, santacittaṃ samāhataṃ;</p>
<p class="gathalast">Pasannacittā sumanā, modake tīṇidāsahaṃ.</p>
<p class="hangnum"><a name="para32"></a><a name="para32_kn11"></a><span class="paranum">32</span>.</p>
<p class="gatha1"> ‘‘Tena <a name="P2.0525"></a> kammena sukatena, cetanāpaṇidhīhi ca;</p>
<p class="gathalast">Ekanavutikappāni <span class="note">[ekūnatiṃsakappāni (syā.)]</span>, vinipātaṃ nagacchahaṃ.</p>
<p class="hangnum"><a name="para33"></a><a name="para33_kn11"></a><span class="paranum">33</span>.</p>
<p class="gatha1"> ‘‘Sampatti taṃ <span class="note">[sampattiñca (syā.), sampattikaṃ (ka.)]</span> karitvāna, sabbaṃ anubhaviṃ ahaṃ;</p>
<p class="gathalast">Modake tīṇi datvāna, pattāhaṃ acalaṃ padaṃ.</p>
<p class="hangnum"><a name="para34"></a><a name="para34_kn11"></a><span class="paranum">34</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para35"></a><a name="para35_kn11"></a><span class="paranum">35</span>.</p>
<p class="gatha1"> ‘‘Svāgataṃ <a name="T2.0274"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para36"></a><a name="para36_kn11"></a><span class="paranum">36</span>.</p>
<p class="gatha1"> ‘‘Paṭisambhidā <a name="V2.0194"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ modakadāyikā bhikkhunī imā gāthāyo abhāsitthāti.</p>
<p class="centered">Modakadāyikātheriyāpadānaṃ tatiyaṃ.</p>
<p class="subhead">4. Ekāsanadāyikātherīapadānaṃ</p>
<p class="hangnum"><a name="para37"></a><a name="para37_kn11"></a><span class="paranum">37</span>.</p>
<p class="gatha1"> ‘‘Nagare <a name="M2.0202"></a> haṃsavatiyā, ahosiṃ bālikā <span class="note">[mālikā (syā. pī.)]</span> tadā;</p>
<p class="gathalast">Mātā ca me pitā ceva, kammantaṃ agamaṃsu te.</p>
<p class="hangnum"><a name="para38"></a><a name="para38_kn11"></a><span class="paranum">38</span>.</p>
<p class="gatha1"> ‘‘Majjhanhikamhi sūriye, addasaṃ samaṇaṃ ahaṃ;</p>
<p class="gathalast">Vīthiyā anugacchantaṃ, āsanaṃ paññapesahaṃ.</p>
<p class="hangnum"><a name="para39"></a><a name="para39_kn11"></a><span class="paranum">39</span>.</p>
<p class="gatha1"> ‘‘Gonakāvikatikāhi <span class="note">[gonakacittakādīhi (sī.)]</span>, paññapetvā mamāsanaṃ;</p>
<p class="gathalast">Pasannacittā sumanā, idaṃ vacanamabraviṃ.</p>
<p class="hangnum"><a name="para40"></a><a name="para40_kn11"></a><span class="paranum">40</span>.</p>
<p class="gatha1"> ‘‘‘Santattā kuthitā bhūmi, sūro majjhanhike ṭhito;</p>
<p class="gathalast">Mālutā ca na vāyanti, kālo cevettha mehiti <span class="note">[cettha upaṭṭhito (sī.), cevatthaṃ eti taṃ (pī.)]</span>.</p>
<p class="hangnum"><a name="para41"></a><a name="para41_kn11"></a><span class="paranum">41</span>.</p>
<p class="gatha1"> ‘‘‘Paññattamāsanamidaṃ, tavatthāya mahāmuni;</p>
<p class="gathalast">Anukampaṃ upādāya, nisīda mama āsane’.</p>
<p class="hangnum"><a name="para42"></a><a name="para42_kn11"></a><span class="paranum">42</span>.</p>
<p class="gatha1"> ‘‘Nisīdi tattha samaṇo, sudanto suddhamānaso;</p>
<p class="gathalast">Tassa pattaṃ gahetvāna, yathārandhaṃ adāsahaṃ.</p>
<p class="hangnum"><a name="para43"></a><a name="para43_kn11"></a><span class="paranum">43</span>.</p>
<p class="gatha1"> ‘‘Tena <a name="T2.0275"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para44"></a><a name="para44_kn11"></a><span class="paranum">44</span>.</p>
<p class="gatha1"> ‘‘Tattha me sukataṃ byamhaṃ, āsanena sunimmitaṃ;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="hangnum"><a name="para45"></a><a name="para45_kn11"></a><span class="paranum">45</span>.</p>
<p class="gatha1"> ‘‘Soṇṇamayā <a name="P2.0526"></a> maṇimayā, athopi phalikāmayā;</p>
<p class="gathalast">Lohitaṅgamayā ceva, pallaṅkā vividhā mama.</p>
<p class="hangnum"><a name="para46"></a><a name="para46_kn11"></a><span class="paranum">46</span>.</p>
<p class="gatha1"> ‘‘Tūlikā vikatikāhi, kaṭṭissacittakāhi ca;</p>
<p class="gathalast">Uddaekantalomī ca, pallaṅkā me susaṇṭhitā <span class="note">[susanthatā (sī.)]</span>.</p>
<p class="hangnum"><a name="para47"></a><a name="para47_kn11"></a><span class="paranum">47</span>.</p>
<p class="gatha1"> ‘‘Yadā <a name="V2.0195"></a> icchāmi gamanaṃ, hāsakhiḍḍasamappitā;</p>
<p class="gathalast">Saha pallaṅkaseṭṭhena, gacchāmi mama patthitaṃ.</p>
<p class="hangnum"><a name="para48"></a><a name="para48_kn11"></a><span class="paranum">48</span>.</p>
<p class="gatha1"> ‘‘Asīti devarājūnaṃ, mahesittamakārayiṃ;</p>
<p class="gathalast">Sattati cakkavattīnaṃ, mahesittamakārayiṃ.</p>
<p class="hangnum"><a name="para49"></a><a name="para49_kn11"></a><span class="paranum">49</span>.</p>
<p class="gatha1"> ‘‘Bhavābhave <a name="M2.0203"></a> saṃsarantī, mahābhogaṃ labhāmahaṃ;</p>
<p class="gathalast">Bhoge me ūnatā natthi, ekāsanassidaṃ phalaṃ <span class="note">[ekāsanaphalaṃ idaṃ (sabbattha) evamuparipi]</span>.</p>
<p class="hangnum"><a name="para50"></a><a name="para50_kn11"></a><span class="paranum">50</span>.</p>
<p class="gatha1"> ‘‘Duve bhave saṃsarāmi, devatte atha mānuse;</p>
<p class="gathalast">Aññe bhave na jānāmi, ekāsanassidaṃ phalaṃ.</p>
<p class="hangnum"><a name="para51"></a><a name="para51_kn11"></a><span class="paranum">51</span>.</p>
<p class="gatha1"> ‘‘Duve kule pajāyāmi, khattiye cāpi brāhmaṇe;</p>
<p class="gathalast">Uccākulīnā <span class="note">[uccākulikā (syā. pī. ka.)]</span> sabbattha, ekāsanassidaṃ phalaṃ.</p>
<p class="hangnum"><a name="para52"></a><a name="para52_kn11"></a><span class="paranum">52</span>.</p>
<p class="gatha1"> ‘‘Domanassaṃ na jānāmi, cittasantāpanaṃ mama;</p>
<p class="gathalast">Vevaṇṇiyaṃ na jānāmi, ekāsanassidaṃ phalaṃ.</p>
<p class="hangnum"><a name="para53"></a><a name="para53_kn11"></a><span class="paranum">53</span>.</p>
<p class="gatha1"> ‘‘Dhātiyo <a name="T2.0276"></a> maṃ upaṭṭhanti, khujjā celāpikā <span class="note">[khelāpikā (sī.), celāvikā (pī.)]</span> bahū;</p>
<p class="gathalast">Aṅkena aṅkaṃ gacchāmi, ekāsanassidaṃ phalaṃ.</p>
<p class="hangnum"><a name="para54"></a><a name="para54_kn11"></a><span class="paranum">54</span>.</p>
<p class="gatha1"> ‘‘Aññā nhāpenti bhojenti, aññā ramenti maṃ sadā;</p>
<p class="gathalast">Aññā gandhaṃ vilimpanti, ekāsanassidaṃ phalaṃ <span class="note">[aññā mameva nhāpenti, aññā bhojenti bhojanaṃ; aññā maṃ alaṅkaronti, aññā ramenti maṃ saddhā; (syā.)]</span>.</p>
<p class="hangnum"><a name="para55"></a><a name="para55_kn11"></a><span class="paranum">55</span>.</p>
<p class="gatha1"> ‘‘Maṇḍape rukkhamūle vā, suññāgāre vasantiyā;</p>
<p class="gathalast">Mama saṅkappamaññāya, pallaṅko upatiṭṭhati.</p>
<p class="hangnum"><a name="para56"></a><a name="para56_kn11"></a><span class="paranum">56</span>.</p>
<p class="gatha1"> ‘‘Ayaṃ pacchimako mayhaṃ, carimo vattate bhavo;</p>
<p class="gathalast">Ajjāpi rajjaṃ chaḍḍetvā, pabbajiṃ anagāriyaṃ.</p>
<p class="hangnum"><a name="para57"></a><a name="para57_kn11"></a><span class="paranum">57</span>.</p>
<p class="gatha1"> ‘‘Satasahassito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, ekāsanassidaṃ phalaṃ.</p>
<p class="hangnum"><a name="para58"></a><a name="para58_kn11"></a><span class="paranum">58</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para59"></a><a name="para59_kn11"></a><span class="paranum">59</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para60"></a><a name="para60_kn11"></a><span class="paranum">60</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ ekāsanadāyikā bhikkhunī imā gāthāyo abhāsitthāti.</p>
<p class="centered">Ekāsanadāyikātheriyāpadānaṃ catutthaṃ.</p>
<p class="subhead">5. Pañcadīpadāyikātherīapadānaṃ</p>
<p class="hangnum"><a name="para61"></a><a name="para61_kn11"></a><span class="paranum">61</span>.</p>
<p class="gatha1"> ‘‘Nagare <a name="T2.0277"></a><a name="M2.0204"></a><a name="V2.0196"></a><a name="P2.0527"></a> haṃsavatiyā, cārikī <span class="note">[cārikā (sī. syā.)]</span> āsahaṃ tadā;</p>
<p class="gathalast">Ārāmena ca ārāmaṃ <span class="note">[ārāmena vihārena (syā. pī.)]</span>, carāmi kusalatthikā.</p>
<p class="hangnum"><a name="para62"></a><a name="para62_kn11"></a><span class="paranum">62</span>.</p>
<p class="gatha1"> ‘‘Kāḷapakkhamhi divase, addasaṃ bodhimuttamaṃ;</p>
<p class="gathalast">Tattha cittaṃ pasādetvā, bodhimūle nisīdahaṃ.</p>
<p class="hangnum"><a name="para63"></a><a name="para63_kn11"></a><span class="paranum">63</span>.</p>
<p class="gatha1"> ‘‘Garucittaṃ upaṭṭhetvā, sire katvāna añjaliṃ;</p>
<p class="gathalast">Somanassaṃ pavedetvā, evaṃ cintesi tāvade.</p>
<p class="hangnum"><a name="para64"></a><a name="para64_kn11"></a><span class="paranum">64</span>.</p>
<p class="gatha1"> ‘‘‘Yadi buddho amitaguṇo, asamappaṭipuggalo;</p>
<p class="gathalast">Dassetu pāṭihīraṃ me, bodhi obhāsatu ayaṃ’.</p>
<p class="hangnum"><a name="para65"></a><a name="para65_kn11"></a><span class="paranum">65</span>.</p>
<p class="gatha1"> ‘‘Saha āvajjite mayhaṃ, bodhi pajjali tāvade;</p>
<p class="gathalast">Sabbasoṇṇamayā āsi, disā sabbā virocati.</p>
<p class="hangnum"><a name="para66"></a><a name="para66_kn11"></a><span class="paranum">66</span>.</p>
<p class="gatha1"> ‘‘Sattarattindivaṃ tattha, bodhimūle nisīdahaṃ;</p>
<p class="gathalast">Sattame divase patte, dīpapūjaṃ akāsahaṃ.</p>
<p class="hangnum"><a name="para67"></a><a name="para67_kn11"></a><span class="paranum">67</span>.</p>
<p class="gatha1"> ‘‘Āsanaṃ parivāretvā, pañca dīpāni pajjaluṃ;</p>
<p class="gathalast">Yāva udeti sūriyo, dīpā me pajjaluṃ tadā.</p>
<p class="hangnum"><a name="para68"></a><a name="para68_kn11"></a><span class="paranum">68</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para69"></a><a name="para69_kn11"></a><span class="paranum">69</span>.</p>
<p class="gatha1"> ‘‘Tattha me sukataṃ byamhaṃ, pañcadīpāti vuccati;</p>
<p class="gathalast">Saṭṭhiyojanamubbedhaṃ, tiṃsayojanavitthataṃ.</p>
<p class="hangnum"><a name="para70"></a><a name="para70_kn11"></a><span class="paranum">70</span>.</p>
<p class="gatha1"> ‘‘Asaṅkhiyāni <a name="T2.0278"></a> dīpāni, parivāre jaliṃsu me;</p>
<p class="gathalast">Yāvatā devabhavanaṃ, dīpālokena jotati.</p>
<p class="hangnum"><a name="para71"></a><a name="para71_kn11"></a><span class="paranum">71</span>.</p>
<p class="gatha1"> ‘‘Parammukhā <span class="note">[pubbamukhā (syā.)]</span> nisīditvā, yadi icchāmi passituṃ;</p>
<p class="gathalast">Uddhaṃ adho ca tiriyaṃ, sabbaṃ passāmi cakkhunā.</p>
<p class="hangnum"><a name="para72"></a><a name="para72_kn11"></a><span class="paranum">72</span>.</p>
<p class="gatha1"> ‘‘Yāvatā abhikaṅkhāmi, daṭṭhuṃ sugataduggate <span class="note">[sukatadukkaṭe (pī.)]</span>;</p>
<p class="gathalast">Tattha āvaraṇaṃ natthi, rukkhesu pabbatesu vā.</p>
<p class="hangnum"><a name="para73"></a><a name="para73_kn11"></a><span class="paranum">73</span>.</p>
<p class="gatha1"> ‘‘Asīti devarājūnaṃ, mahesittamakārayiṃ;</p>
<p class="gathalast">Satānaṃ cakkavattīnaṃ, mahesittamakārayiṃ.</p>
<p class="hangnum"><a name="para74"></a><a name="para74_kn11"></a><span class="paranum">74</span>.</p>
<p class="gatha1"> ‘‘Yaṃ <a name="M2.0205"></a><a name="V2.0197"></a><a name="P2.0528"></a> yaṃ yonupapajjāmi, devattaṃ atha mānusaṃ;</p>
<p class="gathalast">Dīpasatasahassāni, parivāre jalanti me.</p>
<p class="hangnum"><a name="para75"></a><a name="para75_kn11"></a><span class="paranum">75</span>.</p>
<p class="gatha1"> ‘‘Devalokā cavitvāna, uppajjiṃ mātukucchiyaṃ;</p>
<p class="gathalast">Mātukucchigatā santī, akkhi me na nimīlati.</p>
<p class="hangnum"><a name="para76"></a><a name="para76_kn11"></a><span class="paranum">76</span>.</p>
<p class="gatha1"> ‘‘Dīpasatasahassāni, puññakammasamaṅgitā;</p>
<p class="gathalast">Jalanti sūtikāgehe, pañcadīpānidaṃ phalaṃ.</p>
<p class="hangnum"><a name="para77"></a><a name="para77_kn11"></a><span class="paranum">77</span>.</p>
<p class="gatha1"> ‘‘Pacchime bhave sampatte, mānasaṃ vinivattayiṃ;</p>
<p class="gathalast">Ajarāmataṃ sītibhāvaṃ, nibbānaṃ phassayiṃ ahaṃ.</p>
<p class="hangnum"><a name="para78"></a><a name="para78_kn11"></a><span class="paranum">78</span>.</p>
<p class="gatha1"> ‘‘Jātiyā sattavassāhaṃ, arahattamapāpuṇiṃ;</p>
<p class="gathalast">Upasampādayī buddho, guṇamaññāya gotamo.</p>
<p class="hangnum"><a name="para79"></a><a name="para79_kn11"></a><span class="paranum">79</span>.</p>
<p class="gatha1"> ‘‘Maṇḍape rukkhamūle vā, suññāgāre vasantiyā;</p>
<p class="gathalast">Sadā pajjalate dīpaṃ, pañcadīpānidaṃ phalaṃ.</p>
<p class="hangnum"><a name="para80"></a><a name="para80_kn11"></a><span class="paranum">80</span>.</p>
<p class="gatha1"> ‘‘Dibbacakkhu visuddhaṃ <a name="T2.0279"></a> me, samādhikusalā ahaṃ;</p>
<p class="gathalast">Abhiññāpāramippattā, pañcadīpānidaṃ phalaṃ.</p>
<p class="hangnum"><a name="para81"></a><a name="para81_kn11"></a><span class="paranum">81</span>.</p>
<p class="gatha1"> ‘‘Sabbavositavosānā, katakiccā anāsavā;</p>
<p class="gathalast">Pañcadīpā mahāvīra, pāde vandāmi cakkhuma.</p>
<p class="hangnum"><a name="para82"></a><a name="para82_kn11"></a><span class="paranum">82</span>.</p>
<p class="gatha1"> ‘‘Satasahassito kappe, yaṃ dīpamadadiṃ tadā;</p>
<p class="gathalast">Duggatiṃ nābhijānāmi, pañcadīpānidaṃ phalaṃ.</p>
<p class="hangnum"><a name="para83"></a><a name="para83_kn11"></a><span class="paranum">83</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para84"></a><a name="para84_kn11"></a><span class="paranum">84</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para85"></a><a name="para85_kn11"></a><span class="paranum">85</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ pañcadīpadāyikā bhikkhunī imā gāthāyo abhāsitthāti.</p>
<p class="centered">Pañcadīpadāyikātheriyāpadānaṃ pañcamaṃ.</p>
<p class="subhead">6. Naḷamālikātherīapadānaṃ</p>
<p class="hangnum"><a name="para86"></a><a name="para86_kn11"></a><span class="paranum">86</span>.</p>
<p class="gatha1"> ‘‘Candabhāgānadītīre<a name="V2.0198"></a>, ahosiṃ kinnarī tadā;</p>
<p class="gathalast">Addasaṃ virajaṃ buddhaṃ, sayambhuṃ aparājitaṃ.</p>
<p class="hangnum"><a name="para87"></a><a name="para87_kn11"></a><span class="paranum">87</span>.</p>
<p class="gatha1"> ‘‘Pasannacittā <a name="M2.0206"></a><a name="P2.0529"></a> sumanā, vedajātā katañjalī;</p>
<p class="gathalast">Naḷamālaṃ gahetvāna, sayambhuṃ abhipūjayiṃ.</p>
<p class="hangnum"><a name="para88"></a><a name="para88_kn11"></a><span class="paranum">88</span>.</p>
<p class="gatha1"> ‘‘Tena <a name="T2.0280"></a> kammena sukatena, cetanāpaṇidhīhi ca;</p>
<p class="gathalast">Jahitvā kinnarīdehaṃ <span class="note">[mānasaṃ dehaṃ (sī. pī. ka.) sumedhāvaggepi]</span>, tāvatiṃsamagacchahaṃ.</p>
<p class="hangnum"><a name="para89"></a><a name="para89_kn11"></a><span class="paranum">89</span>.</p>
<p class="gatha1"> ‘‘Chattiṃsadevarājūnaṃ, mahesittamakārayiṃ;</p>
<p class="gathalast">Manasā patthitaṃ mayhaṃ, nibbattati yathicchitaṃ.</p>
<p class="hangnum"><a name="para90"></a><a name="para90_kn11"></a><span class="paranum">90</span>.</p>
<p class="gatha1"> ‘‘Dasannaṃ cakkavattīnaṃ, mahesittamakārayiṃ;</p>
<p class="gathalast">Ocitattāva <span class="note">[sucitattāva (pī.)]</span> hutvāna, saṃsarāmi bhavesvahaṃ.</p>
<p class="hangnum"><a name="para91"></a><a name="para91_kn11"></a><span class="paranum">91</span>.</p>
<p class="gatha1"> ‘‘Kusalaṃ vijjate mayhaṃ, pabbajiṃ anagāriyaṃ;</p>
<p class="gathalast">Pūjārahā ahaṃ ajja, sakyaputtassa sāsane.</p>
<p class="hangnum"><a name="para92"></a><a name="para92_kn11"></a><span class="paranum">92</span>.</p>
<p class="gatha1"> ‘‘Visuddhamanasā ajja, apetamanapāpikā;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para93"></a><a name="para93_kn11"></a><span class="paranum">93</span>.</p>
<p class="gatha1"> ‘‘Catunnavutito kappe, yaṃ buddhamabhipūjayiṃ;</p>
<p class="gathalast">Duggatiṃ nābhijānāmi, naḷamālāyidaṃ phalaṃ.</p>
<p class="hangnum"><a name="para94"></a><a name="para94_kn11"></a><span class="paranum">94</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para95"></a><a name="para95_kn11"></a><span class="paranum">95</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para96"></a><a name="para96_kn11"></a><span class="paranum">96</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ naḷamālikā bhikkhunī imā gāthāyo abhāsitthāti.</p>
<p class="centered">Naḷamālikātheriyāpadānaṃ chaṭṭhaṃ.</p>
<p class="subhead">7. Mahāpajāpatigotamītherīapadānaṃ</p>
<p class="hangnum"><a name="para97"></a><a name="para97_kn11"></a><span class="paranum">97</span>.</p>
<p class="gatha1"> ‘‘Ekadā <a name="T2.0281"></a><a name="V2.0199"></a> lokapajjoto, vesāliyaṃ mahāvane;</p>
<p class="gathalast">Kūṭāgāre susālāyaṃ, vasate narasārathi.</p>
<p class="hangnum"><a name="para98"></a><a name="para98_kn11"></a><span class="paranum">98</span>.</p>
<p class="gatha1"> ‘‘Tadā jinassa mātucchā, mahāgotami bhikkhunī;</p>
<p class="gathalast">Tahiṃ kate <span class="note">[tahiṃyeva (syā.)]</span> pure ramme, vasī bhikkhunupassaye.</p>
<p class="hangnum"><a name="para99"></a><a name="para99_kn11"></a><span class="paranum">99</span>.</p>
<p class="gatha1"> ‘‘Bhikkhunīhi <a name="M2.0207"></a> vimuttāhi, satehi saha pañcahi;</p>
<p class="gathalast">Rahogatāya tassevaṃ, citassāsi <span class="note">[cittassāpi (syā.)]</span> vitakkitaṃ.</p>
<p class="hangnum"><a name="para100"></a><a name="para100_kn11"></a><span class="paranum">100</span>.</p>
<p class="gatha1"> ‘‘Buddhassa parinibbānaṃ, sāvakaggayugassa vā;</p>
<p class="gathalast">Rāhulānandanandānaṃ, nāhaṃ lacchāmi passituṃ.</p>
<p class="hangnum"><a name="para101"></a><a name="para101_kn11"></a><span class="paranum">101</span>.</p>
<p class="gatha1"> ‘‘Buddhassa parinibbānā, sāvakaggayugassa vā;</p>
<p class="gathalast">Mahākassapanandānaṃ, ānandarāhulāna ca.</p>
<p class="hangnum"><a name="para102"></a><a name="para102_kn11"></a><span class="paranum">102</span>.</p>
<p class="gatha1"> ‘‘Paṭikaccāyusaṅkhāraṃ <span class="note">[paṭigaccāyusaṅkhāre (sī.)]</span><a name="P2.0530"></a>, osajjitvāna nibbutiṃ;</p>
<p class="gathalast">Gaccheyyaṃ lokanāthena, anuññātā mahesinā.</p>
<p class="hangnum"><a name="para103"></a><a name="para103_kn11"></a><span class="paranum">103</span>.</p>
<p class="gatha1"> ‘‘Tathā pañcasatānampi, bhikkhunīnaṃ vitakkitaṃ;</p>
<p class="gathalast">Āsi khemādikānampi, etadeva vitakkitaṃ.</p>
<p class="hangnum"><a name="para104"></a><a name="para104_kn11"></a><span class="paranum">104</span>.</p>
<p class="gatha1"> ‘‘Bhūmicālo tadā āsi, nāditā devadundubhī;</p>
<p class="gathalast">Upassayādhivatthāyo, devatā sokapīḷitā.</p>
<p class="hangnum"><a name="para105"></a><a name="para105_kn11"></a><span class="paranum">105</span>.</p>
<p class="gatha1"> ‘‘Vilapantā sukaruṇaṃ <span class="note">[sakaruṇaṃ (sī. syā. pī.)]</span>, tatthassūni pavattayuṃ;</p>
<p class="gathalast">Mittā <span class="note">[sabbā (syā. pī.)]</span> bhikkhuniyo tāhi, upagantvāna gotamiṃ.</p>
<p class="hangnum"><a name="para106"></a><a name="para106_kn11"></a><span class="paranum">106</span>.</p>
<p class="gatha1"> ‘‘Nipacca sirasā pāde, idaṃ vacanamabravuṃ;</p>
<p class="gathalast">‘Tattha toyalavāsittā, mayamayye rahogatā.</p>
<p class="hangnum"><a name="para107"></a><a name="para107_kn11"></a><span class="paranum">107</span>.</p>
<p class="gatha1"> ‘‘‘Sā <a name="T2.0282"></a> calā calitā bhūmi, nāditā devadundubhī;</p>
<p class="gathalast">Paridevā ca suyyante, kimatthaṃ nūna gotamī’.</p>
<p class="hangnum"><a name="para108"></a><a name="para108_kn11"></a><span class="paranum">108</span>.</p>
<p class="gatha1"> ‘‘Tadā avoca sā sabbaṃ, yathāparivitakkitaṃ;</p>
<p class="gathalast">Tāyopi sabbā āhaṃsu, yathāparivitakkitaṃ.</p>
<p class="hangnum"><a name="para109"></a><a name="para109_kn11"></a><span class="paranum">109</span>.</p>
<p class="gatha1"> ‘‘‘Yadi te rucitaṃ ayye, nibbānaṃ paramaṃ sivaṃ;</p>
<p class="gathalast">Nibbāyissāma sabbāpi, buddhānuññāya subbate.</p>
<p class="hangnum"><a name="para110"></a><a name="para110_kn11"></a><span class="paranum">110</span>.</p>
<p class="gatha1"> ‘‘‘Mayaṃ <a name="V2.0200"></a> sahāva nikkhantā, gharāpi ca bhavāpi ca;</p>
<p class="gathalast">Sahāyeva gamissāma, nibbānaṃ padamuttamaṃ’.</p>
<p class="hangnum"><a name="para111"></a><a name="para111_kn11"></a><span class="paranum">111</span>.</p>
<p class="gatha1"> ‘‘‘Nibbānāya vajantīnaṃ, kiṃ vakkhāmī’ti sā vadaṃ;</p>
<p class="gathalast">Saha sabbāhi niggañchi, bhikkhunīnilayā tadā.</p>
<p class="hangnum"><a name="para112"></a><a name="para112_kn11"></a><span class="paranum">112</span>.</p>
<p class="gatha1"> ‘‘Upassaye <a name="M2.0208"></a> yādhivatthā, devatā tā khamantu me;</p>
<p class="gathalast">Bhikkhunīnilayassedaṃ, pacchimaṃ dassanaṃ mama.</p>
<p class="hangnum"><a name="para113"></a><a name="para113_kn11"></a><span class="paranum">113</span>.</p>
<p class="gatha1"> ‘‘Na jarā maccu vā yattha, appiyehi samāgamo;</p>
<p class="gathalast">Piyehi na viyogotthi, taṃ vajissaṃ <span class="note">[taṃ vajjiyaṃ (syā.)]</span> asaṅkhataṃ.</p>
<p class="hangnum"><a name="para114"></a><a name="para114_kn11"></a><span class="paranum">114</span>.</p>
<p class="gatha1"> ‘‘Avītarāgā taṃ sutvā, vacanaṃ sugatorasā;</p>
<p class="gathalast">Sokaṭṭā parideviṃsu, aho no appapuññatā.</p>
<p class="hangnum"><a name="para115"></a><a name="para115_kn11"></a><span class="paranum">115</span>.</p>
<p class="gatha1"> ‘‘Bhikkhunīnilayo <a name="P2.0531"></a> suñño, bhūto tāhi vinā ayaṃ;</p>
<p class="gathalast">Pabhāte viya tārāyo, na dissanti jinorasā.</p>
<p class="hangnum"><a name="para116"></a><a name="para116_kn11"></a><span class="paranum">116</span>.</p>
<p class="gatha1"> ‘‘Nibbānaṃ gotamī yāti, satehi saha pañcahi;</p>
<p class="gathalast">Nadīsatehiva saha, gaṅgā pañcahi sāgaraṃ.</p>
<p class="hangnum"><a name="para117"></a><a name="para117_kn11"></a><span class="paranum">117</span>.</p>
<p class="gatha1"> ‘‘Rathiyāya <a name="T2.0283"></a> vajantiyo <span class="note">[vajantiṃ taṃ (sī.), vajanti taṃ (syā.), vajantānaṃ (pī.)]</span>, disvā saddhā upāsikā;</p>
<p class="gathalast">Gharā nikkhamma pādesu, nipacca idamabravuṃ.</p>
<p class="hangnum"><a name="para118"></a><a name="para118_kn11"></a><span class="paranum">118</span>.</p>
<p class="gatha1"> ‘‘‘Pasīdassu mahābhoge, anāthāyo vihāya no;</p>
<p class="gathalast">Tayā na yuttā <span class="note">[yuttaṃ (sī. syā. pī.)]</span> nibbātuṃ, icchaṭṭā vilapiṃsu tā’.</p>
<p class="hangnum"><a name="para119"></a><a name="para119_kn11"></a><span class="paranum">119</span>.</p>
<p class="gatha1"> ‘‘Tāsaṃ sokapahānatthaṃ, avoca madhuraṃ giraṃ;</p>
<p class="gathalast">‘Ruditena alaṃ puttā, hāsakāloyamajja vo.</p>
<p class="hangnum"><a name="para120"></a><a name="para120_kn11"></a><span class="paranum">120</span>.</p>
<p class="gatha1"> ‘‘‘Pariññātaṃ mayā dukkhaṃ, dukkhahetu vivajjito;</p>
<p class="gathalast">Nirodho me sacchikato, maggo cāpi subhāvito.</p>
<p class="centered">Paṭhamaṃ bhāṇavāraṃ.</p>
<p class="hangnum"><a name="para121"></a><a name="para121_kn11"></a><span class="paranum">121</span>.</p>
<p class="gatha1"> ‘‘‘Pariciṇṇo mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para122"></a><a name="para122_kn11"></a><span class="paranum">122</span>.</p>
<p class="gatha1"> ‘‘‘Yassatthāya pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para123"></a><a name="para123_kn11"></a><span class="paranum">123</span>.</p>
<p class="gatha1"> ‘‘‘Buddho <a name="V2.0201"></a> tassa ca saddhammo, anūno yāva tiṭṭhati;</p>
<p class="gathalast">Nibbātuṃ tāva kālo me, mā maṃ socatha puttikā.</p>
<p class="hangnum"><a name="para124"></a><a name="para124_kn11"></a><span class="paranum">124</span>.</p>
<p class="gatha1"> ‘‘‘Koṇḍaññānandanandādī<a name="M2.0209"></a>, tiṭṭhanti rāhulo jino;</p>
<p class="gathalast">Sukhito sahito saṅgho, hatadabbā ca titthiyā.</p>
<p class="hangnum"><a name="para125"></a><a name="para125_kn11"></a><span class="paranum">125</span>.</p>
<p class="gatha1"> ‘‘‘Okkākavaṃsassa yaso, ussito māramaddano;</p>
<p class="gathalast">Nanu sampati kālo me, nibbānatthāya puttikā.</p>
<p class="hangnum"><a name="para126"></a><a name="para126_kn11"></a><span class="paranum">126</span>.</p>
<p class="gatha1"> ‘‘‘Cirappabhuti <a name="T2.0284"></a> yaṃ mayhaṃ, patthitaṃ ajja sijjhate;</p>
<p class="gathalast">Ānandabherikāloyaṃ, kiṃ vo assūhi puttikā.</p>
<p class="hangnum"><a name="para127"></a><a name="para127_kn11"></a><span class="paranum">127</span>.</p>
<p class="gatha1"> ‘‘‘Sace mayi dayā atthi, yadi catthi kataññutā;</p>
<p class="gathalast">Saddhammaṭṭhitiyā sabbā, karotha vīriyaṃ daḷhaṃ.</p>
<p class="hangnum"><a name="para128"></a><a name="para128_kn11"></a><span class="paranum">128</span>.</p>
<p class="gatha1"> ‘‘‘Thīnaṃ adāsi pabbajjaṃ, sambuddho yācito mayā;</p>
<p class="gathalast">Tasmā yathāhaṃ nandissaṃ, tathā tamanutiṭṭhatha’.</p>
<p class="hangnum"><a name="para129"></a><a name="para129_kn11"></a><span class="paranum">129</span>.</p>
<p class="gatha1"> ‘‘Tā evamanusāsitvā, bhikkhunīhi purakkhatā;</p>
<p class="gathalast">Upecca buddhaṃ vanditvā, idaṃ vacanamabravi.</p>
<p class="hangnum"><a name="para130"></a><a name="para130_kn11"></a><span class="paranum">130</span>.</p>
<p class="gatha1"> ‘‘‘Ahaṃ <a name="P2.0532"></a> sugata te mātā, tvañca vīra pitā mama;</p>
<p class="gathalast">Saddhammasukhada <span class="note">[saddhammasukhado (sī. syā. pī.)]</span> nātha, tayā jātāmhi gotama.</p>
<p class="hangnum"><a name="para131"></a><a name="para131_kn11"></a><span class="paranum">131</span>.</p>
<p class="gatha1"> ‘‘‘Saṃvaddhitoyaṃ sugata, rūpakāyo mayā tava;</p>
<p class="gathalast">Anindito <span class="note">[ānandiyo (syā.), anindiyo (pī.)]</span> dhammakāyo <span class="note">[dhammatanu (sī. pī. ka.)]</span>, mama saṃvaddhito tayā.</p>
<p class="hangnum"><a name="para132"></a><a name="para132_kn11"></a><span class="paranum">132</span>.</p>
<p class="gatha1"> ‘‘‘Muhuttaṃ taṇhāsamaṇaṃ, khīraṃ tvaṃ pāyito mayā;</p>
<p class="gathalast">Tayāhaṃ santamaccantaṃ, dhammakhīrañhi <span class="note">[dhammakhīrampi (syā., ka.)]</span> pāyitā.</p>
<p class="hangnum"><a name="para133"></a><a name="para133_kn11"></a><span class="paranum">133</span>.</p>
<p class="gatha1"> ‘‘‘Bandhanārakkhane mayhaṃ, aṇaṇo <span class="note">[anaṇo (sī. syā. pī.)]</span> tvaṃ mahāmune;</p>
<p class="gathalast">Puttakāmā thiyo yācaṃ, labhanti tādisaṃ sutaṃ.</p>
<p class="hangnum"><a name="para134"></a><a name="para134_kn11"></a><span class="paranum">134</span>.</p>
<p class="gatha1"> ‘‘‘Mandhātādinarindānaṃ, yā mātā sā bhavaṇṇave;</p>
<p class="gathalast">Nimuggāhaṃ tayā putta, tāritā bhavasāgarā.</p>
<p class="hangnum"><a name="para135"></a><a name="para135_kn11"></a><span class="paranum">135</span>.</p>
<p class="gatha1"> ‘‘‘Rañño mātā mahesīti, sulabhaṃ nāmamitthinaṃ;</p>
<p class="gathalast">Buddhamātāti yaṃ nāmaṃ, etaṃ paramadullabhaṃ.</p>
<p class="hangnum"><a name="para136"></a><a name="para136_kn11"></a><span class="paranum">136</span>.</p>
<p class="gatha1"> ‘‘‘Tañca <a name="T2.0285"></a> laddhaṃ mahāvīra, paṇidhānaṃ mamaṃ tayā;</p>
<p class="gathalast">Aṇukaṃ vā mahantaṃ vā, taṃ sabbaṃ pūritaṃ mayā.</p>
<p class="hangnum"><a name="para137"></a><a name="para137_kn11"></a><span class="paranum">137</span>.</p>
<p class="gatha1"> ‘‘‘Parinibbātumicchāmi<a name="M2.0210"></a><a name="V2.0202"></a>, vihāyemaṃ kaḷevaraṃ;</p>
<p class="gathalast">Anujānāhi me vīra, dukkhantakara nāyaka.</p>
<p class="hangnum"><a name="para138"></a><a name="para138_kn11"></a><span class="paranum">138</span>.</p>
<p class="gatha1"> ‘‘‘Cakkaṅkusadhajākiṇṇe, pāde kamalakomale;</p>
<p class="gathalast">Pasārehi paṇāmaṃ te, karissaṃ puttauttame <span class="note">[puttapemasā (sī. pī.), puttapemahaṃ (syā.)]</span>.</p>
<p class="hangnum"><a name="para139"></a><a name="para139_kn11"></a><span class="paranum">139</span>.</p>
<p class="gatha1"> ‘‘‘Suvaṇṇarāsisaṅkāsaṃ, sarīraṃ kuru pākaṭaṃ;</p>
<p class="gathalast">Katvā dehaṃ sudiṭṭhaṃ te, santiṃ gacchāmi nāyaka’.</p>
<p class="hangnum"><a name="para140"></a><a name="para140_kn11"></a><span class="paranum">140</span>.</p>
<p class="gatha1"> ‘‘Dvattiṃsalakkhaṇūpetaṃ, suppabhālaṅkataṃ tanuṃ;</p>
<p class="gathalast">Sañjhāghanāva bālakkaṃ, mātucchaṃ dassayī jino.</p>
<p class="hangnum"><a name="para141"></a><a name="para141_kn11"></a><span class="paranum">141</span>.</p>
<p class="gatha1"> ‘‘Phullāravindasaṃkāse, taruṇādiccasappabhe;</p>
<p class="gathalast">Cakkaṅkite pādatale, tato sā sirasā pati.</p>
<p class="hangnum"><a name="para142"></a><a name="para142_kn11"></a><span class="paranum">142</span>.</p>
<p class="gatha1"> ‘‘‘Paṇamāmi narādicca, ādiccakulaketukaṃ;</p>
<p class="gathalast">Pacchime maraṇe mayhaṃ <span class="note">[saraṇaṃ mayhaṃ (syā.)]</span>, na taṃ ikkhāmahaṃ puno.</p>
<p class="hangnum"><a name="para143"></a><a name="para143_kn11"></a><span class="paranum">143</span>.</p>
<p class="gatha1"> ‘‘‘Itthiyo <a name="P2.0533"></a> nāma lokagga, sabbadosākarā matā;</p>
<p class="gathalast">Yadi ko catthi doso me, khamassu karuṇākara.</p>
<p class="hangnum"><a name="para144"></a><a name="para144_kn11"></a><span class="paranum">144</span>.</p>
<p class="gatha1"> ‘‘‘Itthikānañca pabbajjaṃ, haṃ taṃ yāciṃ punappunaṃ;</p>
<p class="gathalast">Tattha ce atthi doso me, taṃ khamassu narāsabha.</p>
<p class="hangnum"><a name="para145"></a><a name="para145_kn11"></a><span class="paranum">145</span>.</p>
<p class="gatha1"> ‘‘‘Mayā bhikkhuniyo vīra, tavānuññāya sāsitā;</p>
<p class="gathalast">Tatra ce atthi dunnītaṃ, taṃ khamassu khamādhipa <span class="note">[khamādhiti (syā.), khamāpito (ka.)]</span>.</p>
<p class="hangnum"><a name="para146"></a><a name="para146_kn11"></a><span class="paranum">146</span>.</p>
<p class="gatha1"> ‘‘‘Akkhante <a name="T2.0286"></a> nāma khantabbaṃ, kiṃ bhave guṇabhūsane;</p>
<p class="gathalast">Kimuttaraṃ te vakkhāmi, nibbānāya vajantiyā.</p>
<p class="hangnum"><a name="para147"></a><a name="para147_kn11"></a><span class="paranum">147</span>.</p>
<p class="gatha1"> ‘‘‘Suddhe anūne mama bhikkhusaṅghe, lokā ito nissarituṃ khamante;</p>
<p class="gathalast">Pabhātakāle byasanaṅgatānaṃ, disvāna niyyātiva candalekhā’.</p>
<p class="hangnum"><a name="para148"></a><a name="para148_kn11"></a><span class="paranum">148</span>.</p>
<p class="gatha1"> ‘‘‘Tadetarā bhikkhuniyo jinaggaṃ, tārāva candānugatā sumeruṃ;</p>
<p class="gathalast">Padakkhiṇaṃ kacca nipacca pāde, ṭhitā mukhantaṃ samudikkhamānā.</p>
<p class="hangnum"><a name="para149"></a><a name="para149_kn11"></a><span class="paranum">149</span>.</p>
<p class="gatha1"> ‘‘‘Na <a name="M2.0211"></a> tittipubbaṃ tava dassanena, cakkhuṃ na sotaṃ tava bhāsitena;</p>
<p class="gathalast">Cittaṃ mamaṃ kevalamekameva, pappuyya taṃ dhammarasena titti.</p>
<p class="hangnum"><a name="para150"></a><a name="para150_kn11"></a><span class="paranum">150</span>.</p>
<p class="gatha1"> ‘‘‘Nadato parisāyaṃ te, vāditabbapahārino;</p>
<p class="gathalast">Ye te dakkhanti vadanaṃ, dhaññā te narapuṅgava.</p>
<p class="hangnum"><a name="para151"></a><a name="para151_kn11"></a><span class="paranum">151</span>.</p>
<p class="gatha1"> ‘‘‘Dīghaṅgulī <a name="V2.0203"></a> tambanakhe, subhe āyatapaṇhike;</p>
<p class="gathalast">Ye pāde paṇamissanti <span class="note">[paṇamāyanti (syā.)]</span>, tepi dhaññā guṇandhara.</p>
<p class="hangnum"><a name="para152"></a><a name="para152_kn11"></a><span class="paranum">152</span>.</p>
<p class="gatha1"> ‘‘‘Madhurāni <a name="P2.0534"></a> pahaṭṭhāni, dosagghāni hitāni ca;</p>
<p class="gathalast">Ye te vākyāni suyyanti, tepi dhaññā naruttama.</p>
<p class="hangnum"><a name="para153"></a><a name="para153_kn11"></a><span class="paranum">153</span>.</p>
<p class="gatha1"> ‘‘‘Dhaññāhaṃ <a name="T2.0287"></a> te mahāvīra, pādapūjanatapparā <span class="note">[mānapūjanatapparā (ka.)]</span>;</p>
<p class="gathalast">Tiṇṇasaṃsārakantārā, suvākyena sirīmato’.</p>
<p class="hangnum"><a name="para154"></a><a name="para154_kn11"></a><span class="paranum">154</span>.</p>
<p class="gatha1"> ‘‘Tato sā anusāvetvā <span class="note">[anumāne tvā (ka.)]</span>, bhikkhusaṅghampi subbatā;</p>
<p class="gathalast">Rāhulānandanande ca, vanditvā idamabravi.</p>
<p class="hangnum"><a name="para155"></a><a name="para155_kn11"></a><span class="paranum">155</span>.</p>
<p class="gatha1"> ‘‘‘Āsīvisālayasame, rogāvāse kaḷevare;</p>
<p class="gathalast">Nibbindā dukkhasaṅghāṭe, jarāmaraṇagocare.</p>
<p class="hangnum"><a name="para156"></a><a name="para156_kn11"></a><span class="paranum">156</span>.</p>
<p class="gatha1"> ‘‘‘Nānākalimalākiṇṇe <span class="note">[nānākuṇapamalākiṇṇe (syā.), nānākāḷamalākiṇṇe (ka.)]</span>, parāyatte nirīhake;</p>
<p class="gathalast">Tena nibbātumicchāmi, anumaññatha puttakā’.</p>
<p class="hangnum"><a name="para157"></a><a name="para157_kn11"></a><span class="paranum">157</span>.</p>
<p class="gatha1"> ‘‘Nando rāhulabhaddo ca, vītasokā nirāsavā;</p>
<p class="gathalast">Ṭhitācalaṭṭhiti thirā, dhammatamanucintayuṃ.</p>
<p class="hangnum"><a name="para158"></a><a name="para158_kn11"></a><span class="paranum">158</span>.</p>
<p class="gatha1"> ‘‘‘Dhiratthu saṅkhataṃ lolaṃ, asāraṃ kadalūpamaṃ;</p>
<p class="gathalast">Māyāmarīcisadisaṃ, itaraṃ anavaṭṭhitaṃ.</p>
<p class="hangnum"><a name="para159"></a><a name="para159_kn11"></a><span class="paranum">159</span>.</p>
<p class="gatha1"> ‘‘‘Yattha nāma jinassāyaṃ, mātucchā buddhaposikā;</p>
<p class="gathalast">Gotamī nidhanaṃ yāti, aniccaṃ sabbasaṅkhataṃ’.</p>
<p class="hangnum"><a name="para160"></a><a name="para160_kn11"></a><span class="paranum">160</span>.</p>
<p class="gatha1"> ‘‘Ānando ca tadā sekho, sokaṭṭo <span class="note">[kaniṭṭho (syā.)]</span> jinavacchalo;</p>
<p class="gathalast">Tatthassūni karonto so, karuṇaṃ paridevati.</p>
<p class="hangnum"><a name="para161"></a><a name="para161_kn11"></a><span class="paranum">161</span>.</p>
<p class="gatha1"> ‘‘Hā santiṃ <span class="note">[bhāsantī (syā.)]</span> gotamī yāti, nūna buddhopi nibbutiṃ;</p>
<p class="gathalast">Gacchati na cireneva, aggiriva nirindhano.</p>
<p class="hangnum"><a name="para162"></a><a name="para162_kn11"></a><span class="paranum">162</span>.</p>
<p class="gatha1"> ‘‘Evaṃ <a name="M2.0212"></a> vilāpamānaṃ taṃ, ānandaṃ āha gotamī;</p>
<p class="gathalast">Sutasāgaragambhīra<a name="T2.0288"></a>, buddhopaṭṭhānatappara.</p>
<p class="hangnum"><a name="para163"></a><a name="para163_kn11"></a><span class="paranum">163</span>.</p>
<p class="gatha1"> ‘‘‘Na yuttaṃ socituṃ putta, hāsakāle upaṭṭhite;</p>
<p class="gathalast">Tayā me saraṇaṃ putta, nibbānaṃ tamupāgataṃ.</p>
<p class="hangnum"><a name="para164"></a><a name="para164_kn11"></a><span class="paranum">164</span>.</p>
<p class="gatha1"> ‘‘‘Tayā tāta samajjhiṭṭho, pabbajjaṃ anujāni no;</p>
<p class="gathalast">Mā putta vimano hohi, saphalo te parissamo.</p>
<p class="hangnum"><a name="para165"></a><a name="para165_kn11"></a><span class="paranum">165</span>.</p>
<p class="gatha1"> ‘‘‘Yaṃ <a name="V2.0204"></a><a name="P2.0535"></a> na diṭṭhaṃ purāṇehi, titthikācariyehipi;</p>
<p class="gathalast">Taṃ padaṃ sukumārīhi, sattavassāhi veditaṃ.</p>
<p class="hangnum"><a name="para166"></a><a name="para166_kn11"></a><span class="paranum">166</span>.</p>
<p class="gatha1"> ‘‘‘Buddhasāsanapāleta, pacchimaṃ dassanaṃ tava;</p>
<p class="gathalast">Tattha gacchāmahaṃ putta, gato yattha na dissate.</p>
<p class="hangnum"><a name="para167"></a><a name="para167_kn11"></a><span class="paranum">167</span>.</p>
<p class="gatha1"> ‘‘‘Kadāci dhammaṃ desento, khipī lokagganāyako;</p>
<p class="gathalast">Tadāhaṃ āsīsavācaṃ, avocaṃ anukampikā.</p>
<p class="hangnum"><a name="para168"></a><a name="para168_kn11"></a><span class="paranum">168</span>.</p>
<p class="gatha1"> ‘‘‘Ciraṃ jīva mahāvīra, kappaṃ tiṭṭha mahāmune;</p>
<p class="gathalast">Sabbalokassa atthāya, bhavassu ajarāmaro.</p>
<p class="hangnum"><a name="para169"></a><a name="para169_kn11"></a><span class="paranum">169</span>.</p>
<p class="gatha1"> ‘‘‘Taṃ tathāvādiniṃ buddho, mamaṃ so etadabravi;</p>
<p class="gathalast">‘Na hevaṃ vandiyā buddhā, yathā vandasi gotamī.</p>
<p class="hangnum"><a name="para170"></a><a name="para170_kn11"></a><span class="paranum">170</span>.</p>
<p class="gatha1"> ‘‘‘Kathaṃ carahi sabbaññū, vanditabbā tathāgatā;</p>
<p class="gathalast">Kathaṃ avandiyā buddhā, taṃ me akkhāhi pucchito.</p>
<p class="hangnum"><a name="para171"></a><a name="para171_kn11"></a><span class="paranum">171</span>.</p>
<p class="gatha1"> ‘‘‘Āraddhavīriye pahitatte, niccaṃ daḷhaparakkame;</p>
<p class="gathalast">Samagge sāvake passa, etaṃ buddhānavandanaṃ.</p>
<p class="hangnum"><a name="para172"></a><a name="para172_kn11"></a><span class="paranum">172</span>.</p>
<p class="gatha1"> ‘‘‘Tato upassayaṃ gantvā, ekikāhaṃ vicintayiṃ;</p>
<p class="gathalast">Samaggaparisaṃ nātho, rodhesi tibhavantago.</p>
<p class="hangnum"><a name="para173"></a><a name="para173_kn11"></a><span class="paranum">173</span>.</p>
<p class="gatha1"> ‘‘‘Handāhaṃ <a name="T2.0289"></a> parinibbissaṃ, mā vipattitamaddasaṃ;</p>
<p class="gathalast">Evāhaṃ cintayitvāna, disvāna isisattamaṃ.</p>
<p class="hangnum"><a name="para174"></a><a name="para174_kn11"></a><span class="paranum">174</span>.</p>
<p class="gatha1"> ‘‘‘Parinibbānakālaṃ me, ārocesiṃ <span class="note">[ārocemi (syā.)]</span> vināyakaṃ;</p>
<p class="gathalast">Tato so samanuññāsi, kālaṃ jānāhi gotamī.</p>
<p class="hangnum"><a name="para175"></a><a name="para175_kn11"></a><span class="paranum">175</span>.</p>
<p class="gatha1"> ‘‘‘Kilesā <a name="M2.0213"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para176"></a><a name="para176_kn11"></a><span class="paranum">176</span>.</p>
<p class="gatha1"> ‘‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para177"></a><a name="para177_kn11"></a><span class="paranum">177</span>.</p>
<p class="gatha1"> ‘‘‘Paṭisambhidā catasso…pe… kataṃ buddhassa sāsanaṃ.</p>
<p class="hangnum"><a name="para178"></a><a name="para178_kn11"></a><span class="paranum">178</span>.</p>
<p class="gatha1"> ‘‘‘Thīnaṃ dhammābhisamaye, ye bālā vimatiṃ gatā;</p>
<p class="gathalast">Tesaṃ diṭṭhippahānatthaṃ, iddhiṃ dassehi gotamī’.</p>
<p class="hangnum"><a name="para179"></a><a name="para179_kn11"></a><span class="paranum">179</span>.</p>
<p class="gatha1"> ‘‘Tadā nipacca sambuddhaṃ, uppatitvāna ambaraṃ;</p>
<p class="gathalast">Iddhī anekā dassesi, buddhānuññāya gotamī.</p>
<p class="hangnum"><a name="para180"></a><a name="para180_kn11"></a><span class="paranum">180</span>.</p>
<p class="gatha1"> ‘‘Ekikā bahudhā āsi, bahukā cetikā tathā;</p>
<p class="gathalast">Āvibhāvaṃ tirobhāvaṃ, tirokuṭṭaṃ <span class="note">[tirokuḍḍaṃ (syā.)]</span> tironagaṃ.</p>
<p class="hangnum"><a name="para181"></a><a name="para181_kn11"></a><span class="paranum">181</span>.</p>
<p class="gatha1"> ‘‘Asajjamānā <a name="V2.0205"></a><a name="P2.0536"></a> agamā, bhūmiyampi nimujjatha;</p>
<p class="gathalast">Abhijjamāne udake, agañchi mahiyā yathā.</p>
<p class="hangnum"><a name="para182"></a><a name="para182_kn11"></a><span class="paranum">182</span>.</p>
<p class="gatha1"> ‘‘Sakuṇīva tathākāse, pallaṅkena kamī tadā;</p>
<p class="gathalast">Vasaṃ vattesi kāyena, yāva brahmanivesanaṃ.</p>
<p class="hangnum"><a name="para183"></a><a name="para183_kn11"></a><span class="paranum">183</span>.</p>
<p class="gatha1"> ‘‘Sineruṃ <a name="T2.0290"></a> daṇḍaṃ katvāna, chattaṃ katvā mahāmahiṃ;</p>
<p class="gathalast">Samūlaṃ parivattetvā, dhārayaṃ caṅkamī nabhe.</p>
<p class="hangnum"><a name="para184"></a><a name="para184_kn11"></a><span class="paranum">184</span>.</p>
<p class="gatha1"> ‘‘Chassūrodayakāleva, lokañcākāsi dhūmikaṃ;</p>
<p class="gathalast">Yugante viya lokaṃ sā, jālāmālākulaṃ akā.</p>
<p class="hangnum"><a name="para185"></a><a name="para185_kn11"></a><span class="paranum">185</span>.</p>
<p class="gatha1"> ‘‘Mucalindaṃ mahāselaṃ, merumūlanadantare <span class="note">[merumandāradaddare (sī. pī.), meruṃ mandāradantare (syā.)]</span>;</p>
<p class="gathalast">Sāsapāriva sabbāni, ekenaggahi muṭṭhinā.</p>
<p class="hangnum"><a name="para186"></a><a name="para186_kn11"></a><span class="paranum">186</span>.</p>
<p class="gatha1"> ‘‘Aṅgulaggena chādesi, bhākaraṃ sanisākaraṃ;</p>
<p class="gathalast">Candasūrasahassāni, āveḷamiva dhārayi.</p>
<p class="hangnum"><a name="para187"></a><a name="para187_kn11"></a><span class="paranum">187</span>.</p>
<p class="gatha1"> ‘‘Catusāgaratoyāni, dhārayī ekapāṇinā;</p>
<p class="gathalast">Yugantajaladākāraṃ, mahāvassaṃ pavassatha.</p>
<p class="hangnum"><a name="para188"></a><a name="para188_kn11"></a><span class="paranum">188</span>.</p>
<p class="gatha1"> ‘‘Cakkavattiṃ saparisaṃ, māpayī sā nabhattale;</p>
<p class="gathalast">Garuḷaṃ dviradaṃ sīhaṃ, vinadantaṃ padassayi.</p>
<p class="hangnum"><a name="para189"></a><a name="para189_kn11"></a><span class="paranum">189</span>.</p>
<p class="gatha1"> ‘‘Ekikā abhinimmitvā, appameyyaṃ bhikkhunīgaṇaṃ;</p>
<p class="gathalast">Puna antaradhāpetvā, ekikā munimabravi.</p>
<p class="hangnum"><a name="para190"></a><a name="para190_kn11"></a><span class="paranum">190</span>.</p>
<p class="gatha1"> ‘‘‘Mātucchā <a name="M2.0214"></a> te mahāvīra, tava sāsanakārikā;</p>
<p class="gathalast">Anuppattā sakaṃ atthaṃ, pāde vandāmi cakkhuma’.</p>
<p class="hangnum"><a name="para191"></a><a name="para191_kn11"></a><span class="paranum">191</span>.</p>
<p class="gatha1"> ‘‘Dassetvā vividhā iddhī, orohitvā nabhattalā;</p>
<p class="gathalast">Vanditvā lokapajjotaṃ, ekamantaṃ nisīdi sā.</p>
<p class="hangnum"><a name="para192"></a><a name="para192_kn11"></a><span class="paranum">192</span>.</p>
<p class="gatha1"> ‘‘Sā vīsavassasatikā, jātiyāhaṃ mahāmune;</p>
<p class="gathalast">Alamettāvatā vīra, nibbāyissāmi nāyaka.</p>
<p class="hangnum"><a name="para193"></a><a name="para193_kn11"></a><span class="paranum">193</span>.</p>
<p class="gatha1"> ‘‘Tadātivimhitā <a name="T2.0291"></a> sabbā, parisā sā katañjalī;</p>
<p class="gathalast">Avocayye kathaṃ āsi, atuliddhiparakkamā.</p>
<p class="hangnum"><a name="para194"></a><a name="para194_kn11"></a><span class="paranum">194</span>.</p>
<p class="gatha1"> ‘‘Padumuttaro <a name="P2.0537"></a> nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para195"></a><a name="para195_kn11"></a><span class="paranum">195</span>.</p>
<p class="gatha1"> ‘‘Tadāhaṃ <a name="V2.0206"></a> haṃsavatiyaṃ, jātāmaccakule ahuṃ;</p>
<p class="gathalast">Sabbopakārasampanne, iddhe phīte mahaddhane.</p>
<p class="hangnum"><a name="para196"></a><a name="para196_kn11"></a><span class="paranum">196</span>.</p>
<p class="gatha1"> ‘‘Kadāci pitunā saddhiṃ, dāsigaṇapurakkhatā;</p>
<p class="gathalast">Mahatā parivārena, taṃ upecca narāsabhaṃ.</p>
<p class="hangnum"><a name="para197"></a><a name="para197_kn11"></a><span class="paranum">197</span>.</p>
<p class="gatha1"> ‘‘Vāsavaṃ viya vassantaṃ, dhammameghaṃ anāsavaṃ <span class="note">[pavassayaṃ (ka.)]</span>;</p>
<p class="gathalast">Saradādiccasadisaṃ, raṃsijālasamujjalaṃ <span class="note">[raṃsimālākulaṃ jinaṃ (sī. syā.), raṃsijālākulaṃ jinaṃ (pī.)]</span>.</p>
<p class="hangnum"><a name="para198"></a><a name="para198_kn11"></a><span class="paranum">198</span>.</p>
<p class="gatha1"> ‘‘Disvā cittaṃ pasādetvā, sutvā cassa subhāsitaṃ;</p>
<p class="gathalast">Mātucchaṃ bhikkhuniṃ agge, ṭhapentaṃ naranāyakaṃ.</p>
<p class="hangnum"><a name="para199"></a><a name="para199_kn11"></a><span class="paranum">199</span>.</p>
<p class="gatha1"> ‘‘Sutvā datvā mahādānaṃ, sattāhaṃ tassa tādino;</p>
<p class="gathalast">Sasaṅghassa naraggassa, paccayāni bahūni ca.</p>
<p class="hangnum"><a name="para200"></a><a name="para200_kn11"></a><span class="paranum">200</span>.</p>
<p class="gatha1"> ‘‘Nipacca pādamūlamhi, taṃ ṭhānamabhipatthayiṃ;</p>
<p class="gathalast">Tato mahāparisatiṃ, avoca isisattamo.</p>
<p class="hangnum"><a name="para201"></a><a name="para201_kn11"></a><span class="paranum">201</span>.</p>
<p class="gatha1"> ‘‘‘Yā sasaṅghaṃ abhojesi, sattāhaṃ lokanāyakaṃ;</p>
<p class="gathalast">Tamahaṃ kittayissāmi, suṇātha mama bhāsato.</p>
<p class="hangnum"><a name="para202"></a><a name="para202_kn11"></a><span class="paranum">202</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para203"></a><a name="para203_kn11"></a><span class="paranum">203</span>.</p>
<p class="gatha1"> ‘‘‘Tassa <a name="T2.0292"></a><a name="M2.0215"></a> dhammesu dāyādā, orasā dhammanimmitā;</p>
<p class="gathalast">Gotamī nāma nāmena, hessati satthu sāvikā.</p>
<p class="hangnum"><a name="para204"></a><a name="para204_kn11"></a><span class="paranum">204</span>.</p>
<p class="gatha1"> ‘‘‘Tassa buddhassa mātucchā, jīvitāpādikā <span class="note">[jīvitapālikā (syā.)]</span> ayaṃ;</p>
<p class="gathalast">Rattaññūnañca aggattaṃ, bhikkhunīnaṃ labhissati’.</p>
<p class="hangnum"><a name="para205"></a><a name="para205_kn11"></a><span class="paranum">205</span>.</p>
<p class="gatha1"> ‘‘Taṃ sutvāna pamoditvā <span class="note">[taṃ sutvāhaṃ pamuditā (sī. syā. pī.)]</span>, yāvajīvaṃ tadā jinaṃ;</p>
<p class="gathalast">Paccayehi upaṭṭhitvā, tato kālaṅkatā ahaṃ.</p>
<p class="hangnum"><a name="para206"></a><a name="para206_kn11"></a><span class="paranum">206</span>.</p>
<p class="gatha1"> ‘‘Tāvatiṃsesu devesu, sabbakāmasamiddhisu;</p>
<p class="gathalast">Nibbattā dasahaṅgehi, aññe abhibhaviṃ ahaṃ.</p>
<p class="hangnum"><a name="para207"></a><a name="para207_kn11"></a><span class="paranum">207</span>.</p>
<p class="gatha1"> ‘‘Rūpasaddehi gandhehi, rasehi phusanehi ca;</p>
<p class="gathalast">Āyunāpi ca vaṇṇena, sukhena yasasāpi ca.</p>
<p class="hangnum"><a name="para208"></a><a name="para208_kn11"></a><span class="paranum">208</span>.</p>
<p class="gatha1"> ‘‘Tathevādhipateyyena, adhigayha virocahaṃ;</p>
<p class="gathalast">Ahosiṃ amarindassa, mahesī dayitā tahiṃ.</p>
<p class="hangnum"><a name="para209"></a><a name="para209_kn11"></a><span class="paranum">209</span>.</p>
<p class="gatha1"> ‘‘Saṃsāre <a name="V2.0207"></a><a name="P2.0538"></a> saṃsarantīhaṃ, kammavāyusameritā;</p>
<p class="gathalast">Kāsissa rañño visaye, ajāyiṃ dāsagāmake.</p>
<p class="hangnum"><a name="para210"></a><a name="para210_kn11"></a><span class="paranum">210</span>.</p>
<p class="gatha1"> ‘‘Pañcadāsasatānūnā, nivasanti tahiṃ tadā;</p>
<p class="gathalast">Sabbesaṃ tattha yo jeṭṭho, tassa jāyā ahosahaṃ.</p>
<p class="hangnum"><a name="para211"></a><a name="para211_kn11"></a><span class="paranum">211</span>.</p>
<p class="gatha1"> ‘‘Sayambhuno pañcasatā, gāmaṃ piṇḍāya pāvisuṃ;</p>
<p class="gathalast">Te disvāna ahaṃ tuṭṭhā, saha sabbāhi itthibhi <span class="note">[ñātibhi (sī. syā. pī.)]</span>.</p>
<p class="hangnum"><a name="para212"></a><a name="para212_kn11"></a><span class="paranum">212</span>.</p>
<p class="gatha1"> ‘‘Pūgā hutvāva sabbāyo <span class="note">[katvā pañcasatakuṭī (sī. syā.)]</span>, catumāse upaṭṭhahuṃ <span class="note">[upaṭṭhiya (sī. syā. pī.)]</span>;</p>
<p class="gathalast">Ticīvarāni datvāna, saṃsarimha <span class="note">[pasannāmha (syā.)]</span> sasāmikā.</p>
<p class="hangnum"><a name="para213"></a><a name="para213_kn11"></a><span class="paranum">213</span>.</p>
<p class="gatha1"> ‘‘Tato <a name="T2.0293"></a> cutā sabbāpi tā, tāvatiṃsagatā mayaṃ;</p>
<p class="gathalast">Pacchime ca bhave dāni, jātā devadahe pure.</p>
<p class="hangnum"><a name="para214"></a><a name="para214_kn11"></a><span class="paranum">214</span>.</p>
<p class="gatha1"> ‘‘Pitā añjanasakko me, mātā mama sulakkhaṇā;</p>
<p class="gathalast">Tato kapilavatthusmiṃ, suddhodanagharaṃ gatā.</p>
<p class="hangnum"><a name="para215"></a><a name="para215_kn11"></a><span class="paranum">215</span>.</p>
<p class="gatha1"> ‘‘Sesā <span class="note">[sabbā (syā.)]</span> sakyakule jātā, sakyānaṃ gharamāgamuṃ;</p>
<p class="gathalast">Ahaṃ visiṭṭhā sabbāsaṃ, jinassāpādikā ahuṃ.</p>
<p class="hangnum"><a name="para216"></a><a name="para216_kn11"></a><span class="paranum">216</span>.</p>
<p class="gatha1"> ‘‘Mama <a name="M2.0216"></a> puttobhinikkhamma <span class="note">[sa me putto… (syā.)]</span>, buddho āsi vināyako;</p>
<p class="gathalast">Pacchāhaṃ pabbajitvāna, satehi saha pañcahi.</p>
<p class="hangnum"><a name="para217"></a><a name="para217_kn11"></a><span class="paranum">217</span>.</p>
<p class="gatha1"> ‘‘Sākiyānīhi dhīrāhi, saha santisukhaṃ phusiṃ;</p>
<p class="gathalast">Ye tadā pubbajātiyaṃ, amhākaṃ āsu sāmino.</p>
<p class="hangnum"><a name="para218"></a><a name="para218_kn11"></a><span class="paranum">218</span>.</p>
<p class="gatha1"> ‘‘Sahapuññassa kattāro, mahāsamayakārakā;</p>
<p class="gathalast">Phusiṃsu arahattaṃ te, sugatenānukampitā.</p>
<p class="hangnum"><a name="para219"></a><a name="para219_kn11"></a><span class="paranum">219</span>.</p>
<p class="gatha1"> ‘‘Tadetarā bhikkhuniyo, āruhiṃsu nabhattalaṃ;</p>
<p class="gathalast">Saṃgatā <span class="note">[khagatā (sī.)]</span> viya tārāyo, virociṃsu mahiddhikā.</p>
<p class="hangnum"><a name="para220"></a><a name="para220_kn11"></a><span class="paranum">220</span>.</p>
<p class="gatha1"> ‘‘Iddhī anekā dassesuṃ, piḷandhavikatiṃ yathā;</p>
<p class="gathalast">Kammāro kanakasseva, kammaññassa susikkhito <span class="note">[puṇṇakammesu sikkhitā (syā.)]</span>.</p>
<p class="hangnum"><a name="para221"></a><a name="para221_kn11"></a><span class="paranum">221</span>.</p>
<p class="gatha1"> ‘‘Dassetvā pāṭihīrāni, vicittāni <span class="note">[vividhāni (syā.)]</span> bahūni ca;</p>
<p class="gathalast">Tosetvā vādipavaraṃ, muniṃ saparisaṃ tadā.</p>
<p class="hangnum"><a name="para222"></a><a name="para222_kn11"></a><span class="paranum">222</span>.</p>
<p class="gatha1"> ‘‘Orohitvāna gaganā, vanditvā isisattamaṃ;</p>
<p class="gathalast">Anuññātā naraggena, yathāṭhāne nisīdisuṃ.</p>
<p class="hangnum"><a name="para223"></a><a name="para223_kn11"></a><span class="paranum">223</span>.</p>
<p class="gatha1"> ‘‘‘Ahonukampikā <a name="V2.0208"></a> amhaṃ, sabbāsaṃ cira gotamī;</p>
<p class="gathalast">Vāsitā tava puññehi, pattā no āsavakkhayaṃ.</p>
<p class="hangnum"><a name="para224"></a><a name="para224_kn11"></a><span class="paranum">224</span>.</p>
<p class="gatha1"> ‘‘‘Kilesā <a name="P2.0539"></a> jhāpitā amhaṃ, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāma anāsavā.</p>
<p class="hangnum"><a name="para225"></a><a name="para225_kn11"></a><span class="paranum">225</span>.</p>
<p class="gatha1"> ‘‘‘Svāgataṃ vata no āsi, buddhaseṭṭhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para226"></a><a name="para226_kn11"></a><span class="paranum">226</span>.</p>
<p class="gatha1"> ‘‘‘Paṭisambhidā catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ.</p>
<p class="hangnum"><a name="para227"></a><a name="para227_kn11"></a><span class="paranum">227</span>.</p>
<p class="gatha1"> ‘‘‘Iddhīsu ca vasī homa, dibbāya sotadhātuyā;</p>
<p class="gathalast">Cetopariyañāṇassa, vasī homa mahāmune.</p>
<p class="hangnum"><a name="para228"></a><a name="para228_kn11"></a><span class="paranum">228</span>.</p>
<p class="gatha1"> ‘‘‘Pubbenivāsaṃ jānāma, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para229"></a><a name="para229_kn11"></a><span class="paranum">229</span>.</p>
<p class="gatha1"> ‘‘‘Atthe <a name="M2.0217"></a> dhamme ca nerutte, paṭibhāne <span class="note">[paṭibhāṇe (sī. syā.)]</span> ca vijjati;</p>
<p class="gathalast">Ñāṇaṃ amhaṃ mahāvīra, uppannaṃ tava santike.</p>
<p class="hangnum"><a name="para230"></a><a name="para230_kn11"></a><span class="paranum">230</span>.</p>
<p class="gatha1"> ‘‘‘Asmābhi pariciṇṇosi, mettacittāhi nāyaka;</p>
<p class="gathalast">Anujānāhi sabbāsaṃ <span class="note">[sabbāyo (syā. pī.)]</span>, nibbānāya mahāmune’.</p>
<p class="hangnum"><a name="para231"></a><a name="para231_kn11"></a><span class="paranum">231</span>.</p>
<p class="gatha1"> ‘‘Nibbāyissāma iccevaṃ, kiṃ vakkhāmi vadantiyo;</p>
<p class="gathalast">Yassa dāni ca vo kālaṃ, maññathāti jinobravi.</p>
<p class="hangnum"><a name="para232"></a><a name="para232_kn11"></a><span class="paranum">232</span>.</p>
<p class="gatha1"> ‘‘Gotamīādikā tāyo, tadā bhikkhuniyo jinaṃ;</p>
<p class="gathalast">Vanditvā āsanā tamhā, vuṭṭhāya agamiṃsu tā.</p>
<p class="hangnum"><a name="para233"></a><a name="para233_kn11"></a><span class="paranum">233</span>.</p>
<p class="gatha1"> ‘‘Mahatā <a name="T2.0295"></a> janakāyena, saha lokagganāyako;</p>
<p class="gathalast">Anusaṃyāyī so <span class="note">[anusaṃsāvayī (syā. ka.)]</span> vīro, mātucchaṃ yāvakoṭṭhakaṃ.</p>
<p class="hangnum"><a name="para234"></a><a name="para234_kn11"></a><span class="paranum">234</span>.</p>
<p class="gatha1"> ‘‘Tadā nipati pādesu, gotamī lokabandhuno;</p>
<p class="gathalast">Saheva tāhi sabbāhi, pacchimaṃ pādavandanaṃ.</p>
<p class="hangnum"><a name="para235"></a><a name="para235_kn11"></a><span class="paranum">235</span>.</p>
<p class="gatha1"> ‘‘‘Idaṃ pacchimakaṃ mayhaṃ, lokanāthassa dassanaṃ;</p>
<p class="gathalast">Na puno amatākāraṃ, passissāmi mukhaṃ tava.</p>
<p class="hangnum"><a name="para236"></a><a name="para236_kn11"></a><span class="paranum">236</span>.</p>
<p class="gatha1"> ‘‘‘Na ca me vandanaṃ <span class="note">[vadanaṃ (ka.)]</span> vīra, tava pāde sukomale;</p>
<p class="gathalast">Samphusissati lokagga, ajja gacchāmi nibbutiṃ’.</p>
<p class="hangnum"><a name="para237"></a><a name="para237_kn11"></a><span class="paranum">237</span>.</p>
<p class="gatha1"> ‘‘Rūpena <a name="V2.0209"></a> kiṃ tavānena, diṭṭhe dhamme yathātathe;</p>
<p class="gathalast">Sabbaṃ saṅkhatamevetaṃ, anassāsikamittaraṃ.</p>
<p class="hangnum"><a name="para238"></a><a name="para238_kn11"></a><span class="paranum">238</span>.</p>
<p class="gatha1"> ‘‘Sā saha tāhi gantvāna, bhikkhunupassayaṃ sakaṃ;</p>
<p class="gathalast">Aḍḍhapallaṅkamābhujja, nisīdi paramāsane.</p>
<p class="hangnum"><a name="para239"></a><a name="para239_kn11"></a><span class="paranum">239</span>.</p>
<p class="gatha1"> ‘‘Tadā upāsikā tattha, buddhasāsanavacchalā;</p>
<p class="gathalast">Tassā pavattiṃ sutvāna, upesuṃ pādavandikā.</p>
<p class="hangnum"><a name="para240"></a><a name="para240_kn11"></a><span class="paranum">240</span>.</p>
<p class="gatha1"> ‘‘Karehi uraṃ pahantā, chinnamūlā yathā latā;</p>
<p class="gathalast">Rodantā karuṇaṃ ravaṃ, sokaṭṭā bhūmipātitā.</p>
<p class="hangnum"><a name="para241"></a><a name="para241_kn11"></a><span class="paranum">241</span>.</p>
<p class="gatha1"> ‘‘Mā <a name="P2.0540"></a> no saraṇade nāthe, vihāya gami nibbutiṃ;</p>
<p class="gathalast">Nipatitvāna yācāma, sabbāyo sirasā mayaṃ.</p>
<p class="hangnum"><a name="para242"></a><a name="para242_kn11"></a><span class="paranum">242</span>.</p>
<p class="gatha1"> ‘‘Yā <a name="M2.0218"></a> padhānatamā tāsaṃ, saddhā paññā upāsikā;</p>
<p class="gathalast">Tassā sīsaṃ pamajjantī, idaṃ vacanamabravi.</p>
<p class="hangnum"><a name="para243"></a><a name="para243_kn11"></a><span class="paranum">243</span>.</p>
<p class="gatha1"> ‘‘‘Alaṃ <a name="T2.0296"></a> puttā visādena, mārapāsānuvattinā;</p>
<p class="gathalast">Aniccaṃ saṅkhataṃ sabbaṃ, viyogantaṃ calācalaṃ’.</p>
<p class="hangnum"><a name="para244"></a><a name="para244_kn11"></a><span class="paranum">244</span>.</p>
<p class="gatha1"> ‘‘Tato sā tā visajjitvā, paṭhamaṃ jhānamuttamaṃ;</p>
<p class="gathalast">Dutiyañca tatiyañca, samāpajji catutthakaṃ.</p>
<p class="hangnum"><a name="para245"></a><a name="para245_kn11"></a><span class="paranum">245</span>.</p>
<p class="gatha1"> ‘‘Ākāsāyatanañceva, viññāṇāyatanaṃ tathā;</p>
<p class="gathalast">Ākiñcaṃ nevasaññañca, samāpajji yathākkamaṃ.</p>
<p class="hangnum"><a name="para246"></a><a name="para246_kn11"></a><span class="paranum">246</span>.</p>
<p class="gatha1"> ‘‘Paṭilomena jhānāni, samāpajjittha gotamī;</p>
<p class="gathalast">Yāvatā paṭhamaṃ jhānaṃ, tato yāvacatutthakaṃ.</p>
<p class="hangnum"><a name="para247"></a><a name="para247_kn11"></a><span class="paranum">247</span>.</p>
<p class="gatha1"> ‘‘Tato vuṭṭhāya nibbāyi, dīpaccīva nirāsavā <span class="note">[nirāsanā (sī. pī.)]</span>;</p>
<p class="gathalast">Bhūmicālo mahā āsi, nabhasā vijjutā pati.</p>
<p class="hangnum"><a name="para248"></a><a name="para248_kn11"></a><span class="paranum">248</span>.</p>
<p class="gatha1"> ‘‘Panāditā dundubhiyo, parideviṃsu devatā;</p>
<p class="gathalast">Pupphavuṭṭhī ca gaganā, abhivassatha medaniṃ.</p>
<p class="hangnum"><a name="para249"></a><a name="para249_kn11"></a><span class="paranum">249</span>.</p>
<p class="gatha1"> ‘‘Kampito merurājāpi, raṅgamajjhe yathā naṭo;</p>
<p class="gathalast">Sokena cātidīnova viravo āsi sāgaro.</p>
<p class="hangnum"><a name="para250"></a><a name="para250_kn11"></a><span class="paranum">250</span>.</p>
<p class="gatha1"> ‘‘Devā nāgāsurā brahmā, saṃviggāhiṃsu taṅkhaṇe;</p>
<p class="gathalast">‘Aniccā vata saṅkhārā, yathāyaṃ vilayaṃ gatā’.</p>
<p class="hangnum"><a name="para251"></a><a name="para251_kn11"></a><span class="paranum">251</span>.</p>
<p class="gatha1"> ‘‘Yā <a name="V2.0210"></a> ce maṃ parivāriṃsu, satthu sāsanakārikā;</p>
<p class="gathalast">Tāyopi anupādānā, dīpacci viya <span class="note">[dīpasikhā viya (syā.)]</span> nibbutā.</p>
<p class="hangnum"><a name="para252"></a><a name="para252_kn11"></a><span class="paranum">252</span>.</p>
<p class="gatha1"> ‘‘Hā yogā vippayogantā, hāniccaṃ sabbasaṅkhataṃ;</p>
<p class="gathalast">Hā jīvitaṃ vināsantaṃ, iccāsi paridevanā.</p>
<p class="hangnum"><a name="para253"></a><a name="para253_kn11"></a><span class="paranum">253</span>.</p>
<p class="gatha1"> ‘‘Tato <a name="T2.0297"></a> devā ca brahmā ca, lokadhammānuvattanaṃ;</p>
<p class="gathalast">Kālānurūpaṃ kubbanti, upetvā isisattamaṃ.</p>
<p class="hangnum"><a name="para254"></a><a name="para254_kn11"></a><span class="paranum">254</span>.</p>
<p class="gatha1"> ‘‘Tadā <a name="P2.0541"></a> āmantayī satthā, ānandaṃ sutasāgaraṃ <span class="note">[sutisāgaraṃ (sī. syā. pī.)]</span>;</p>
<p class="gathalast">‘Gacchānanda nivedehi, bhikkhūnaṃ mātu nibbutiṃ’.</p>
<p class="hangnum"><a name="para255"></a><a name="para255_kn11"></a><span class="paranum">255</span>.</p>
<p class="gatha1"> ‘‘Tadānando <a name="M2.0219"></a> nirānando, assunā puṇṇalocano;</p>
<p class="gathalast">Gaggarena sarenāha, ‘samāgacchantu bhikkhavo.</p>
<p class="hangnum"><a name="para256"></a><a name="para256_kn11"></a><span class="paranum">256</span>.</p>
<p class="gatha1"> ‘‘‘Pubbadakkhiṇapacchāsu, uttarāya ca santike;</p>
<p class="gathalast">Suṇantu bhāsitaṃ mayhaṃ, bhikkhavo sugatorasā.</p>
<p class="hangnum"><a name="para257"></a><a name="para257_kn11"></a><span class="paranum">257</span>.</p>
<p class="gatha1"> ‘‘‘Yā vaḍḍhayi payattena, sarīraṃ pacchimaṃ mune;</p>
<p class="gathalast">Sā gotamī gatā santiṃ, tārāva sūriyodaye.</p>
<p class="hangnum"><a name="para258"></a><a name="para258_kn11"></a><span class="paranum">258</span>.</p>
<p class="gatha1"> ‘‘‘Buddhamātāti paññattiṃ <span class="note">[saññattiṃ (syā.)]</span>, ṭhapayitvā gatāsamaṃ;</p>
<p class="gathalast">Na yattha pañcanettopi, gatiṃ <span class="note">[gataṃ (sī. pī.), tattha (syā.)]</span> dakkhati nāyako.</p>
<p class="hangnum"><a name="para259"></a><a name="para259_kn11"></a><span class="paranum">259</span>.</p>
<p class="gatha1"> ‘‘‘Yassatthi sugate saddhā, yo ca piyo mahāmune;</p>
<p class="gathalast">Buddhamātussa <span class="note">[buddhamātari (sī.), buddhassa mātu (syā.)]</span> sakkāraṃ, karotu sugatoraso’.</p>
<p class="hangnum"><a name="para260"></a><a name="para260_kn11"></a><span class="paranum">260</span>.</p>
<p class="gatha1"> ‘‘Sudūraṭṭhāpi taṃ sutvā, sīghamāgacchu bhikkhavo;</p>
<p class="gathalast">Keci buddhānubhāvena, keci iddhīsu kovidā.</p>
<p class="hangnum"><a name="para261"></a><a name="para261_kn11"></a><span class="paranum">261</span>.</p>
<p class="gatha1"> ‘‘Kūṭāgāravare ramme, sabbasoṇṇamaye subhe;</p>
<p class="gathalast">Mañcakaṃ samāropesuṃ, yattha suttāsi gotamī.</p>
<p class="hangnum"><a name="para262"></a><a name="para262_kn11"></a><span class="paranum">262</span>.</p>
<p class="gatha1"> ‘‘Cattāro lokapālā te, aṃsehi samadhārayuṃ;</p>
<p class="gathalast">Sesā sakkādikā devā, kūṭāgāre samaggahuṃ.</p>
<p class="hangnum"><a name="para263"></a><a name="para263_kn11"></a><span class="paranum">263</span>.</p>
<p class="gatha1"> ‘‘Kūṭāgārāni <a name="T2.0298"></a> sabbāni, āsuṃ pañcasatānipi;</p>
<p class="gathalast">Saradādiccavaṇṇāni, vissakammakatāni hi.</p>
<p class="hangnum"><a name="para264"></a><a name="para264_kn11"></a><span class="paranum">264</span>.</p>
<p class="gatha1"> ‘‘Sabbā tāpi bhikkhuniyo, āsuṃ mañcesu sāyitā;</p>
<p class="gathalast">Devānaṃ khandhamāruḷhā, niyyanti anupubbaso.</p>
<p class="hangnum"><a name="para265"></a><a name="para265_kn11"></a><span class="paranum">265</span>.</p>
<p class="gatha1"> ‘‘Sabbaso <a name="V2.0211"></a> chāditaṃ āsi, vitānena nabhattalaṃ;</p>
<p class="gathalast">Satārā candasūrā ca, lañchitā kanakāmayā.</p>
<p class="hangnum"><a name="para266"></a><a name="para266_kn11"></a><span class="paranum">266</span>.</p>
<p class="gatha1"> ‘‘Paṭākā <a name="P2.0542"></a> ussitānekā, vitatā pupphakañcukā;</p>
<p class="gathalast">Ogatākāsapadumā <span class="note">[ogatākāsadhūmāva (pī.)]</span>, mahiyā pupphamuggataṃ.</p>
<p class="hangnum"><a name="para267"></a><a name="para267_kn11"></a><span class="paranum">267</span>.</p>
<p class="gatha1"> ‘‘Dassanti candasūriyā, pajjalanti ca tārakā;</p>
<p class="gathalast">Majjhaṃ gatopi cādicco, na tāpesi sasī yathā.</p>
<p class="hangnum"><a name="para268"></a><a name="para268_kn11"></a><span class="paranum">268</span>.</p>
<p class="gatha1"> ‘‘Devā <a name="M2.0220"></a> dibbehi gandhehi, mālehi surabhīhi ca;</p>
<p class="gathalast">Vāditehi ca naccehi, saṅgītīhi ca pūjayuṃ.</p>
<p class="hangnum"><a name="para269"></a><a name="para269_kn11"></a><span class="paranum">269</span>.</p>
<p class="gatha1"> ‘‘Nāgāsurā ca brahmāno, yathāsatti yathābalaṃ;</p>
<p class="gathalast">Pūjayiṃsu ca niyyantiṃ, nibbutaṃ buddhamātaraṃ.</p>
<p class="hangnum"><a name="para270"></a><a name="para270_kn11"></a><span class="paranum">270</span>.</p>
<p class="gatha1"> ‘‘Sabbāyo purato nītā, nibbutā sugatorasā;</p>
<p class="gathalast">Gotamī niyyate pacchā, sakkatā buddhaposikā.</p>
<p class="hangnum"><a name="para271"></a><a name="para271_kn11"></a><span class="paranum">271</span>.</p>
<p class="gatha1"> ‘‘Purato devamanujā, sanāgāsurabrahmakā;</p>
<p class="gathalast">Pacchā sasāvako buddho, pūjatthaṃ yāti mātuyā.</p>
<p class="hangnum"><a name="para272"></a><a name="para272_kn11"></a><span class="paranum">272</span>.</p>
<p class="gatha1"> ‘‘Buddhassa parinibbānaṃ, nedisaṃ āsi yādisaṃ;</p>
<p class="gathalast">Gotamīparinibbānaṃ, atevacchariyaṃ <span class="note">[atīvacchariyaṃ (sabbattha) mogallānabyākaraṇaṃ oloketabbaṃ]</span> ahu.</p>
<p class="hangnum"><a name="para273"></a><a name="para273_kn11"></a><span class="paranum">273</span>.</p>
<p class="gatha1"> ‘‘Buddho <a name="T2.0299"></a> buddhassa nibbāne <span class="note">[na buddho buddhanibbāne (syā. pī.)]</span>, nopaṭiyādi <span class="note">[nopadissati (sī. pī.), sāriputtādi (syā.)]</span> bhikkhavo;</p>
<p class="gathalast">Buddho gotaminibbāne, sāriputtādikā tathā <span class="note">[yathā (syā.)]</span>.</p>
<p class="hangnum"><a name="para274"></a><a name="para274_kn11"></a><span class="paranum">274</span>.</p>
<p class="gatha1"> ‘‘Citakāni karitvāna, sabbagandhamayāni te;</p>
<p class="gathalast">Gandhacuṇṇapakiṇṇāni, jhāpayiṃsu ca tā tahiṃ.</p>
<p class="hangnum"><a name="para275"></a><a name="para275_kn11"></a><span class="paranum">275</span>.</p>
<p class="gatha1"> ‘‘Sesabhāgāni ḍayhiṃsu, aṭṭhī sesāni sabbaso;</p>
<p class="gathalast">Ānando ca tadāvoca, saṃvegajanakaṃ vaco.</p>
<p class="hangnum"><a name="para276"></a><a name="para276_kn11"></a><span class="paranum">276</span>.</p>
<p class="gatha1"> ‘‘‘Gotamī nidhanaṃ yātā, ḍayhañcassā sarīrakaṃ;</p>
<p class="gathalast">Saṅketaṃ buddhanibbānaṃ, na cirena bhavissati’.</p>
<p class="hangnum"><a name="para277"></a><a name="para277_kn11"></a><span class="paranum">277</span>.</p>
<p class="gatha1"> ‘‘Tato gotamidhātūni, tassā pattagatāni so;</p>
<p class="gathalast">Upanāmesi nāthassa, ānando buddhacodito.</p>
<p class="hangnum"><a name="para278"></a><a name="para278_kn11"></a><span class="paranum">278</span>.</p>
<p class="gatha1"> ‘‘Pāṇinā tāni paggayha, avoca isisattamo;</p>
<p class="gathalast">‘Mahato sāravantassa, yathā rukkhassa tiṭṭhato.</p>
<p class="hangnum"><a name="para279"></a><a name="para279_kn11"></a><span class="paranum">279</span>.</p>
<p class="gatha1"> ‘‘‘Yo <a name="V2.0212"></a><a name="P2.0543"></a> so mahattaro khandho, palujjeyya aniccatā;</p>
<p class="gathalast">Tathā bhikkhunisaṅghassa, gotamī parinibbutā.</p>
<p class="hangnum"><a name="para280"></a><a name="para280_kn11"></a><span class="paranum">280</span>.</p>
<p class="gatha1"> ‘‘‘Aho acchariyaṃ mayhaṃ <span class="note">[ānanda passa buddhassa (syā.)]</span>, nibbutāyapi mātuyā;</p>
<p class="gathalast">Sarīramattasesāya, natthi sokapariddavo <span class="note">[na sokaparidevanā (syā.)]</span>.</p>
<p class="hangnum"><a name="para281"></a><a name="para281_kn11"></a><span class="paranum">281</span>.</p>
<p class="gatha1"> ‘‘‘Na <a name="M2.0221"></a> sociyā paresaṃ sā, tiṇṇasaṃsārasāgarā;</p>
<p class="gathalast">Parivajjitasantāpā, sītibhūtā sunibbutā.</p>
<p class="hangnum"><a name="para282"></a><a name="para282_kn11"></a><span class="paranum">282</span>.</p>
<p class="gatha1"> ‘‘‘Paṇḍitāsi mahāpaññā, puthupaññā tatheva ca;</p>
<p class="gathalast">Rattaññū bhikkhunīnaṃ sā, evaṃ dhāretha bhikkhavo.</p>
<p class="hangnum"><a name="para283"></a><a name="para283_kn11"></a><span class="paranum">283</span>.</p>
<p class="gatha1"> ‘‘‘Iddhīsu <a name="T2.0300"></a> ca vasī āsi, dibbāya sotadhātuyā;</p>
<p class="gathalast">Cetopariyañāṇassa, vasī āsi ca gotamī.</p>
<p class="hangnum"><a name="para284"></a><a name="para284_kn11"></a><span class="paranum">284</span>.</p>
<p class="gatha1"> ‘‘‘Pubbenivāsamaññāsi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi tassā punabbhavo.</p>
<p class="hangnum"><a name="para285"></a><a name="para285_kn11"></a><span class="paranum">285</span>.</p>
<p class="gatha1"> ‘‘‘Atthadhammaniruttīsu, paṭibhāne tatheva ca;</p>
<p class="gathalast">Parisuddhaṃ ahu ñāṇaṃ, tasmā socaniyā na sā.</p>
<p class="hangnum"><a name="para286"></a><a name="para286_kn11"></a><span class="paranum">286</span>.</p>
<p class="gatha1"> ‘‘‘Ayoghanahatasseva, jalato jātavedassa;</p>
<p class="gathalast">Anupubbūpasantassa, yathā na ñāyate gati.</p>
<p class="hangnum"><a name="para287"></a><a name="para287_kn11"></a><span class="paranum">287</span>.</p>
<p class="gatha1"> ‘‘‘Evaṃ sammā vimuttānaṃ, kāmabandhoghatārinaṃ;</p>
<p class="gathalast">Paññāpetuṃ gati natthi, pattānaṃ acalaṃ sukhaṃ.</p>
<p class="hangnum"><a name="para288"></a><a name="para288_kn11"></a><span class="paranum">288</span>.</p>
<p class="gatha1"> ‘‘‘Attadīpā tato hotha, satipaṭṭhānagocarā;</p>
<p class="gathalast">Bhāvetvā sattabojjhaṅge, dukkhassantaṃ karissatha’’’.</p>
<p class="bodytext">Itthaṃ sudaṃ mahāpajāpatigotamī imā gāthāyo abhāsitthāti.</p>
<p class="centered">Mahāpajāpatigotamītheriyāpadānaṃ sattamaṃ.</p>
<p class="subhead">8. Khemātherīapadānaṃ</p>
<p class="hangnum"><a name="para289"></a><a name="para289_kn11"></a><span class="paranum">289</span>.</p>
<p class="gatha1"> ‘‘Padumuttaro nāma jino, sabbadhammesu cakkhumā;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para290"></a><a name="para290_kn11"></a><span class="paranum">290</span>.</p>
<p class="gatha1"> ‘‘Tadāhaṃ <a name="T2.0301"></a><a name="V2.0213"></a> haṃsavatiyaṃ, jātā seṭṭhikule ahuṃ <span class="note">[ahu (syā.)]</span>;</p>
<p class="gathalast">Nānāratanapajjote, mahāsukhasamappitā.</p>
<p class="hangnum"><a name="para291"></a><a name="para291_kn11"></a><span class="paranum">291</span>.</p>
<p class="gatha1"> ‘‘Upetvā <a name="P2.0544"></a> taṃ mahāvīraṃ, assosiṃ dhammadesanaṃ;</p>
<p class="gathalast">Tato jātappasādāhaṃ, upemi saraṇaṃ jinaṃ.</p>
<p class="hangnum"><a name="para292"></a><a name="para292_kn11"></a><span class="paranum">292</span>.</p>
<p class="gatha1"> ‘‘Mātaraṃ <a name="M2.0222"></a> pitaraṃ cāhaṃ, āyācitvā vināyakaṃ;</p>
<p class="gathalast">Nimantayitvā sattāhaṃ, bhojayiṃ sahasāvakaṃ.</p>
<p class="hangnum"><a name="para293"></a><a name="para293_kn11"></a><span class="paranum">293</span>.</p>
<p class="gatha1"> ‘‘Atikkante ca sattāhe, mahāpaññānamuttamaṃ;</p>
<p class="gathalast">Bhikkhuniṃ etadaggamhi, ṭhapesi narasārathi.</p>
<p class="hangnum"><a name="para294"></a><a name="para294_kn11"></a><span class="paranum">294</span>.</p>
<p class="gatha1"> ‘‘Taṃ sutvā muditā hutvā, puno tassa mahesino;</p>
<p class="gathalast">Kāraṃ katvāna taṃ ṭhānaṃ, paṇipacca paṇīdahiṃ.</p>
<p class="hangnum"><a name="para295"></a><a name="para295_kn11"></a><span class="paranum">295</span>.</p>
<p class="gatha1"> ‘‘Tato mama jino <span class="note">[maṃ sa jino (syā.)]</span> āha, ‘sijjhataṃ paṇidhī tava;</p>
<p class="gathalast">Sasaṅghe me kataṃ kāraṃ, appameyyaphalaṃ tayā.</p>
<p class="hangnum"><a name="para296"></a><a name="para296_kn11"></a><span class="paranum">296</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para297"></a><a name="para297_kn11"></a><span class="paranum">297</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Etadaggamanuppattā, khemā nāma bhavissati’.</p>
<p class="hangnum"><a name="para298"></a><a name="para298_kn11"></a><span class="paranum">298</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsūpagā ahaṃ.</p>
<p class="hangnum"><a name="para299"></a><a name="para299_kn11"></a><span class="paranum">299</span>.</p>
<p class="gatha1"> ‘‘Tato cutā yāmamagaṃ, tatohaṃ tusitaṃ gatā;</p>
<p class="gathalast">Tato ca nimmānaratiṃ, vasavattipuraṃ tato.</p>
<p class="hangnum"><a name="para300"></a><a name="para300_kn11"></a><span class="paranum">300</span>.</p>
<p class="gatha1"> ‘‘Yattha <a name="T2.0302"></a> yatthūpapajjāmi, tassa kammassa vāhasā;</p>
<p class="gathalast">Tattha tattheva rājūnaṃ, mahesittamakārayiṃ.</p>
<p class="hangnum"><a name="para301"></a><a name="para301_kn11"></a><span class="paranum">301</span>.</p>
<p class="gatha1"> ‘‘Tato cutā manussatte, rājūnaṃ cakkavattinaṃ;</p>
<p class="gathalast">Maṇḍalīnañca rājūnaṃ, mahesittamakārayiṃ.</p>
<p class="hangnum"><a name="para302"></a><a name="para302_kn11"></a><span class="paranum">302</span>.</p>
<p class="gatha1"> ‘‘Sampattiṃ anubhotvāna, devesu manujesu ca;</p>
<p class="gathalast">Sabbattha sukhitā hutvā, nekakappesu saṃsariṃ.</p>
<p class="hangnum"><a name="para303"></a><a name="para303_kn11"></a><span class="paranum">303</span>.</p>
<p class="gatha1"> ‘‘Ekanavutito kappe, vipassī lokanāyako;</p>
<p class="gathalast">Uppajji cārudassano <span class="note">[cārunayano (sī. pī.)]</span>, sabbadhammavipassako.</p>
<p class="hangnum"><a name="para304"></a><a name="para304_kn11"></a><span class="paranum">304</span>.</p>
<p class="gatha1"> ‘‘Tamahaṃ <a name="V2.0214"></a><a name="P2.0545"></a> lokanāyakaṃ, upetvā narasārathiṃ;</p>
<p class="gathalast">Dhammaṃ bhaṇitaṃ sutvāna, pabbajiṃ anagāriyaṃ.</p>
<p class="hangnum"><a name="para305"></a><a name="para305_kn11"></a><span class="paranum">305</span>.</p>
<p class="gatha1"> ‘‘Dasavassasahassāni<a name="M2.0223"></a>, tassa vīrassa sāsane;</p>
<p class="gathalast">Brahmacariyaṃ caritvāna, yuttayogā bahussutā.</p>
<p class="hangnum"><a name="para306"></a><a name="para306_kn11"></a><span class="paranum">306</span>.</p>
<p class="gatha1"> ‘‘Paccayākārakusalā, catusaccavisāradā;</p>
<p class="gathalast">Nipuṇā cittakathikā, satthusāsanakārikā.</p>
<p class="hangnum"><a name="para307"></a><a name="para307_kn11"></a><span class="paranum">307</span>.</p>
<p class="gatha1"> ‘‘Tato cutāhaṃ tusitaṃ, upapannā yasassinī;</p>
<p class="gathalast">Abhibhomi tahiṃ aññe, brahmacārīphalenahaṃ.</p>
<p class="hangnum"><a name="para308"></a><a name="para308_kn11"></a><span class="paranum">308</span>.</p>
<p class="gatha1"> ‘‘Yattha yatthūpapannāhaṃ, mahābhogā mahaddhanā;</p>
<p class="gathalast">Medhāvinī sīlavatī <span class="note">[rūpavatī (sī. syā. pī.)]</span>, vinītaparisāpi ca.</p>
<p class="hangnum"><a name="para309"></a><a name="para309_kn11"></a><span class="paranum">309</span>.</p>
<p class="gatha1"> ‘‘Bhavāmi tena kammena, yogena jinasāsane;</p>
<p class="gathalast">Sabbā sampattiyo mayhaṃ, sulabhā manaso piyā.</p>
<p class="hangnum"><a name="para310"></a><a name="para310_kn11"></a><span class="paranum">310</span>.</p>
<p class="gatha1"> ‘‘Yopi <a name="T2.0303"></a> me bhavate bhattā, yattha yattha gatāyapi;</p>
<p class="gathalast">Vimāneti na maṃ koci, paṭipattibalena me.</p>
<p class="hangnum"><a name="para311"></a><a name="para311_kn11"></a><span class="paranum">311</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Nāmena koṇāgamano, uppajji vadataṃ varo.</p>
<p class="hangnum"><a name="para312"></a><a name="para312_kn11"></a><span class="paranum">312</span>.</p>
<p class="gatha1"> ‘‘Tadā hi bārāṇasiyaṃ, susamiddhakulappajā <span class="note">[susamiddhi… (syā.)]</span>;</p>
<p class="gathalast">Dhanañjānī sumedhā ca, ahampi ca tayo janā.</p>
<p class="hangnum"><a name="para313"></a><a name="para313_kn11"></a><span class="paranum">313</span>.</p>
<p class="gatha1"> ‘‘Saṅghārāmamadāsimha, dānasahāyikā pure <span class="note">[neke sahassike mune (syā.), dānaṃ sahassikaṃ mune (pī.)]</span>;</p>
<p class="gathalast">Saṅghassa ca vihārampi <span class="note">[sasaṃghassa vihāraṃ hi (syā. pī.)]</span>, uddissa kārikā <span class="note">[dāyikā (pī.)]</span> mayaṃ.</p>
<p class="hangnum"><a name="para314"></a><a name="para314_kn11"></a><span class="paranum">314</span>.</p>
<p class="gatha1"> ‘‘Tato cutā mayaṃ sabbā, tāvatiṃsūpagā ahuṃ;</p>
<p class="gathalast">Yasasā aggataṃ pattā, manussesu tatheva ca.</p>
<p class="hangnum"><a name="para315"></a><a name="para315_kn11"></a><span class="paranum">315</span>.</p>
<p class="gatha1"> ‘‘Imasmiṃyeva kappamhi, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para316"></a><a name="para316_kn11"></a><span class="paranum">316</span>.</p>
<p class="gatha1"> ‘‘Upaṭṭhāko mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para317"></a><a name="para317_kn11"></a><span class="paranum">317</span>.</p>
<p class="gatha1"> ‘‘Tassāsiṃ <a name="M2.0224"></a> jeṭṭhikā dhītā, samaṇī iti vissutā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para318"></a><a name="para318_kn11"></a><span class="paranum">318</span>.</p>
<p class="gatha1"> ‘‘Anujāni <a name="V2.0215"></a><a name="P2.0546"></a> na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="hangnum"><a name="para319"></a><a name="para319_kn11"></a><span class="paranum">319</span>.</p>
<p class="gatha1"> ‘‘Komāribrahmacariyaṃ, rājakaññā sukhedhitā;</p>
<p class="gathalast">Buddhopaṭṭhānaniratā, muditā satta dhītaro.</p>
<p class="hangnum"><a name="para320"></a><a name="para320_kn11"></a><span class="paranum">320</span>.</p>
<p class="gatha1"> ‘‘Samaṇī <a name="T2.0304"></a> samaṇaguttā ca, bhikkhunī bhikkhudāyikā;</p>
<p class="gathalast">Dhammā ceva sudhammā ca, sattamī saṅghadāyikā.</p>
<p class="hangnum"><a name="para321"></a><a name="para321_kn11"></a><span class="paranum">321</span>.</p>
<p class="gatha1"> ‘‘Ahaṃ uppalavaṇṇā ca, paṭācārā ca kuṇḍalā;</p>
<p class="gathalast">Kisāgotamī dhammadinnā, visākhā hoti sattamī.</p>
<p class="hangnum"><a name="para322"></a><a name="para322_kn11"></a><span class="paranum">322</span>.</p>
<p class="gatha1"> ‘‘Kadāci so narādicco, dhammaṃ desesi abbhutaṃ;</p>
<p class="gathalast">Mahānidānasuttantaṃ, sutvā taṃ pariyāpuṇiṃ.</p>
<p class="hangnum"><a name="para323"></a><a name="para323_kn11"></a><span class="paranum">323</span>.</p>
<p class="gatha1"> ‘‘Tehi kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para324"></a><a name="para324_kn11"></a><span class="paranum">324</span>.</p>
<p class="gatha1"> ‘‘Pacchime ca bhave dāni, sākalāya puruttame;</p>
<p class="gathalast">Rañño maddassa dhītāmhi, manāpā dayitā piyā.</p>
<p class="hangnum"><a name="para325"></a><a name="para325_kn11"></a><span class="paranum">325</span>.</p>
<p class="gatha1"> ‘‘Saha me jātamattamhi, khemaṃ tamhi pure ahu;</p>
<p class="gathalast">Tato khemāti nāmaṃ me, guṇato upapajjatha.</p>
<p class="hangnum"><a name="para326"></a><a name="para326_kn11"></a><span class="paranum">326</span>.</p>
<p class="gatha1"> ‘‘Yadāhaṃ yobbanaṃ pattā, rūpalāvaññabhūsitā <span class="note">[rūpavaṇṇavibhūsitā (syā.), rūpavantā vibhūsitā (pī.), rūpavilāsabhūsitā (ka.)]</span>;</p>
<p class="gathalast">Tadā adāsi maṃ tāto, bimbisārassa rājino.</p>
<p class="hangnum"><a name="para327"></a><a name="para327_kn11"></a><span class="paranum">327</span>.</p>
<p class="gatha1"> ‘‘Tassāhaṃ suppiyā āsiṃ, rūpake lāyane ratā;</p>
<p class="gathalast">Rūpānaṃ dosavādīti, na upesiṃ mahādayaṃ.</p>
<p class="hangnum"><a name="para328"></a><a name="para328_kn11"></a><span class="paranum">328</span>.</p>
<p class="gatha1"> ‘‘Bimbisāro tadā rājā, mamānuggahabuddhiyā;</p>
<p class="gathalast">Vaṇṇayitvā veḷuvanaṃ, gāyake gāpayī mamaṃ.</p>
<p class="hangnum"><a name="para329"></a><a name="para329_kn11"></a><span class="paranum">329</span>.</p>
<p class="gatha1"> ‘‘Rammaṃ veḷuvanaṃ yena, na diṭṭhaṃ sugatālayaṃ;</p>
<p class="gathalast">Na tena nandanaṃ diṭṭhaṃ, iti maññāmase mayaṃ.</p>
<p class="hangnum"><a name="para330"></a><a name="para330_kn11"></a><span class="paranum">330</span>.</p>
<p class="gatha1"> ‘‘Yena <a name="T2.0305"></a><a name="M2.0225"></a> veḷuvanaṃ diṭṭhaṃ, naranandananandanaṃ;</p>
<p class="gathalast">Sudiṭṭhaṃ nandanaṃ tena, amarindasunandanaṃ.</p>
<p class="hangnum"><a name="para331"></a><a name="para331_kn11"></a><span class="paranum">331</span>.</p>
<p class="gatha1"> ‘‘Vihāya <a name="P2.0547"></a> nandanaṃ devā, otaritvā mahītalaṃ <span class="note">[mahītale (syā. pī.)]</span>;</p>
<p class="gathalast">Rammaṃ veḷuvanaṃ disvā, na tappanti suvimhitā.</p>
<p class="hangnum"><a name="para332"></a><a name="para332_kn11"></a><span class="paranum">332</span>.</p>
<p class="gatha1"> ‘‘Rājapuññena <a name="V2.0216"></a> nibbattaṃ, buddhapuññena bhūsitaṃ;</p>
<p class="gathalast">Ko vattā tassa nissesaṃ, vanassa guṇasañcayaṃ.</p>
<p class="hangnum"><a name="para333"></a><a name="para333_kn11"></a><span class="paranum">333</span>.</p>
<p class="gatha1"> ‘‘Taṃ sutvā vanasamiddhaṃ, mama sotamanoharaṃ;</p>
<p class="gathalast">Daṭṭhukāmā tamuyyānaṃ, rañño ārocayiṃ tadā.</p>
<p class="hangnum"><a name="para334"></a><a name="para334_kn11"></a><span class="paranum">334</span>.</p>
<p class="gatha1"> ‘‘Mahatā parivārena, tadā ca so <span class="note">[tadā maṃ so (syā. pī.)]</span> mahīpati;</p>
<p class="gathalast">Maṃ pesesi <span class="note">[saṃpesesi (syā.), sampāpesi (pī.)]</span> tamuyyānaṃ, dassanāya samussukaṃ.</p>
<p class="hangnum"><a name="para335"></a><a name="para335_kn11"></a><span class="paranum">335</span>.</p>
<p class="gatha1"> ‘‘Gaccha passa mahābhoge, vanaṃ nettarasāyanaṃ;</p>
<p class="gathalast">Yaṃ sadā bhāti siriyā, sugatābhānurañjitaṃ.</p>
<p class="hangnum"><a name="para336"></a><a name="para336_kn11"></a><span class="paranum">336</span>.</p>
<p class="gatha1"> ‘‘Yadā ca piṇḍāya muni, giribbajapuruttamaṃ;</p>
<p class="gathalast">Paviṭṭhohaṃ tadāyeva, vanaṃ daṭṭhumupāgamiṃ.</p>
<p class="hangnum"><a name="para337"></a><a name="para337_kn11"></a><span class="paranum">337</span>.</p>
<p class="gatha1"> ‘‘Tadā taṃ phullavipinaṃ, nānābhamarakūjitaṃ;</p>
<p class="gathalast">Kokilāgītasahitaṃ, mayūragaṇanaccitaṃ.</p>
<p class="hangnum"><a name="para338"></a><a name="para338_kn11"></a><span class="paranum">338</span>.</p>
<p class="gatha1"> ‘‘Appasaddamanākiṇṇaṃ, nānācaṅkamabhūsitaṃ;</p>
<p class="gathalast">Kuṭimaṇḍapasaṅkiṇṇaṃ, yogīvaravirājitaṃ.</p>
<p class="hangnum"><a name="para339"></a><a name="para339_kn11"></a><span class="paranum">339</span>.</p>
<p class="gatha1"> ‘‘Vicarantī amaññissaṃ, saphalaṃ nayanaṃ mama;</p>
<p class="gathalast">Tatthāpi taruṇaṃ bhikkhuṃ, yuttaṃ disvā vicintayiṃ.</p>
<p class="hangnum"><a name="para340"></a><a name="para340_kn11"></a><span class="paranum">340</span>.</p>
<p class="gatha1"> ‘‘‘Īdise <a name="T2.0306"></a> vipine ramme, ṭhitoyaṃ navayobbane;</p>
<p class="gathalast">Vasantamiva kantena, rūpena ca samanvito.</p>
<p class="hangnum"><a name="para341"></a><a name="para341_kn11"></a><span class="paranum">341</span>.</p>
<p class="gatha1"> ‘‘‘Nisinno rukkhamūlamhi, muṇḍo saṅghāṭipāruto;</p>
<p class="gathalast">Jhāyate vatayaṃ bhikkhu, hitvā visayajaṃ ratiṃ.</p>
<p class="hangnum"><a name="para342"></a><a name="para342_kn11"></a><span class="paranum">342</span>.</p>
<p class="gatha1"> ‘‘‘Nanu nāma gahaṭṭhena, kāmaṃ bhutvā yathāsukhaṃ;</p>
<p class="gathalast">Pacchā jiṇṇena dhammoyaṃ, caritabbo subhaddako’.</p>
<p class="hangnum"><a name="para343"></a><a name="para343_kn11"></a><span class="paranum">343</span>.</p>
<p class="gatha1"> ‘‘Suññakanti <a name="M2.0226"></a><a name="P2.0548"></a> viditvāna, gandhagehaṃ jinālayaṃ;</p>
<p class="gathalast">Upetvā jinamaddakkhaṃ, udayantaṃva bhākaraṃ.</p>
<p class="hangnum"><a name="para344"></a><a name="para344_kn11"></a><span class="paranum">344</span>.</p>
<p class="gatha1"> ‘‘Ekakaṃ sukhamāsīnaṃ, bījamānaṃ varitthiyā;</p>
<p class="gathalast">Disvānevaṃ vicintesiṃ, nāyaṃ lūkho narāsabho.</p>
<p class="hangnum"><a name="para345"></a><a name="para345_kn11"></a><span class="paranum">345</span>.</p>
<p class="gatha1"> ‘‘Sā kaññā kanakābhāsā, padumānanalocanā;</p>
<p class="gathalast">Bimboṭṭhī kundadasanā, manonettarasāyanā.</p>
<p class="hangnum"><a name="para346"></a><a name="para346_kn11"></a><span class="paranum">346</span>.</p>
<p class="gatha1"> ‘‘Hemadolābhasavanā <a name="V2.0217"></a> <span class="note">[hemadolā suvadīnā (syā.)]</span>, kalikākārasutthanī <span class="note">[kalasākārasuttanī (sī. pī.), kamalākārasuttanī (syā.)]</span>;</p>
<p class="gathalast">Vedimajjhāva sussoṇī <span class="note">[kanumajjhāva sussoṇī (sī.), vedimajjhā varasoṇī (syā. pī.)]</span>, rambhoru cārubhūsanā.</p>
<p class="hangnum"><a name="para347"></a><a name="para347_kn11"></a><span class="paranum">347</span>.</p>
<p class="gatha1"> ‘‘Rattaṃsakupasaṃbyānā, nīlamaṭṭhanivāsanā;</p>
<p class="gathalast">Atappaneyyarūpena, hāsabhāvasamanvitā <span class="note">[hāvabhāvasamanvitā (sī.), sabbābharaṇamaṇḍitā (syā.)]</span>.</p>
<p class="hangnum"><a name="para348"></a><a name="para348_kn11"></a><span class="paranum">348</span>.</p>
<p class="gatha1"> ‘‘Disvā tamevaṃ cintesiṃ, ahoyamabhirūpinī;</p>
<p class="gathalast">Na mayānena nettena, diṭṭhapubbā kudācanaṃ.</p>
<p class="hangnum"><a name="para349"></a><a name="para349_kn11"></a><span class="paranum">349</span>.</p>
<p class="gatha1"> ‘‘Tato jarābhibhūtā sā, vivaṇṇā vikatānanā;</p>
<p class="gathalast">Bhinnadantā setasirā, salālā vadanāsuci.</p>
<p class="hangnum"><a name="para350"></a><a name="para350_kn11"></a><span class="paranum">350</span>.</p>
<p class="gatha1"> ‘‘Saṅkhittakaṇṇā <a name="T2.0307"></a> setakkhī, lambāsubhapayodharā;</p>
<p class="gathalast">Valivitatasabbaṅgī, sirāvitatadehinī.</p>
<p class="hangnum"><a name="para351"></a><a name="para351_kn11"></a><span class="paranum">351</span>.</p>
<p class="gatha1"> ‘‘Nataṅgā daṇḍadutiyā, upphāsulikatā <span class="note">[uppaṇḍupaṇḍukā (sī. syā.)]</span> kisā;</p>
<p class="gathalast">Pavedhamānā patitā, nissasantī muhuṃ muhuṃ.</p>
<p class="hangnum"><a name="para352"></a><a name="para352_kn11"></a><span class="paranum">352</span>.</p>
<p class="gatha1"> ‘‘Tato me āsi saṃvego, abbhuto lomahaṃsano;</p>
<p class="gathalast">Dhiratthu rūpaṃ asuciṃ, ramante yattha bālisā.</p>
<p class="hangnum"><a name="para353"></a><a name="para353_kn11"></a><span class="paranum">353</span>.</p>
<p class="gatha1"> ‘‘Tadā mahākāruṇiko, disvā saṃviggamānasaṃ;</p>
<p class="gathalast">Udaggacitto sugato, imā gāthā abhāsatha.</p>
<p class="hangnum"><a name="para354"></a><a name="para354_kn11"></a><span class="paranum">354</span>.</p>
<p class="gatha1"> ‘‘‘Āturaṃ <a name="P2.0549"></a> asuciṃ pūtiṃ, passa kheme samussayaṃ;</p>
<p class="gathalast">Uggharantaṃ paggharantaṃ, bālānaṃ abhinanditaṃ.</p>
<p class="hangnum"><a name="para355"></a><a name="para355_kn11"></a><span class="paranum">355</span>.</p>
<p class="gatha1"> ‘‘‘Asubhāya <a name="M2.0227"></a> cittaṃ bhāvehi, ekaggaṃ susamāhitaṃ;</p>
<p class="gathalast">Sati kāyagatā tyatthu, nibbidā bahulā bhava.</p>
<p class="hangnum"><a name="para356"></a><a name="para356_kn11"></a><span class="paranum">356</span>.</p>
<p class="gatha1"> ‘‘‘Yathā idaṃ tathā etaṃ, yathā etaṃ tathā idaṃ;</p>
<p class="gathalast">Ajjhattañca bahiddhā ca, kāye chandaṃ virājaya.</p>
<p class="hangnum"><a name="para357"></a><a name="para357_kn11"></a><span class="paranum">357</span>.</p>
<p class="gatha1"> ‘‘‘Animittañca bhāvehi, mānānusayamujjaha;</p>
<p class="gathalast">Tato mānābhisamayā, upasantā carissasi.</p>
<p class="hangnum"><a name="para358"></a><a name="para358_kn11"></a><span class="paranum">358</span>.</p>
<p class="gatha1"> ‘‘‘Ye rāgarattānupatanti sotaṃ, sayaṃ kataṃ makkaṭakova jālaṃ;</p>
<p class="gathalast">Etampi chetvāna paribbajanti, na pekkhino <span class="note">[anapekkhino (sī. syā. pī.)]</span> kāmasukhaṃ pahāya’.</p>
<p class="hangnum"><a name="para359"></a><a name="para359_kn11"></a><span class="paranum">359</span>.</p>
<p class="gatha1"> ‘‘Tato <a name="T2.0308"></a> kallitacittaṃ <span class="note">[kallikacittaṃ (syā.), kalikacittaṃ (pī.)]</span> maṃ, ñatvāna narasārathi;</p>
<p class="gathalast">Mahānidānaṃ desesi, suttantaṃ vinayāya me.</p>
<p class="hangnum"><a name="para360"></a><a name="para360_kn11"></a><span class="paranum">360</span>.</p>
<p class="gatha1"> ‘‘Sutvā <a name="V2.0218"></a> suttantaseṭṭhaṃ taṃ, pubbasaññamanussariṃ;</p>
<p class="gathalast">Tattha ṭhitāvahaṃ santī, dhammacakkhuṃ visodhayiṃ.</p>
<p class="hangnum"><a name="para361"></a><a name="para361_kn11"></a><span class="paranum">361</span>.</p>
<p class="gatha1"> ‘‘Nipatitvā mahesissa, pādamūlamhi tāvade;</p>
<p class="gathalast">Accayaṃ desanatthāya, idaṃ vacanamabraviṃ.</p>
<p class="hangnum"><a name="para362"></a><a name="para362_kn11"></a><span class="paranum">362</span>.</p>
<p class="gatha1"> ‘‘‘Namo te sabbadassāvī, namo te karuṇākara;</p>
<p class="gathalast">Namo te tiṇṇasaṃsāra, namo te amataṃ dada.</p>
<p class="hangnum"><a name="para363"></a><a name="para363_kn11"></a><span class="paranum">363</span>.</p>
<p class="gatha1"> ‘‘‘Diṭṭhigahanapakkhandā <span class="note">[… pakkhantā (sī. syā.)]</span>, kāmarāgavimohitā;</p>
<p class="gathalast">Tayā sammā upāyena, vinītā vinaye ratā.</p>
<p class="hangnum"><a name="para364"></a><a name="para364_kn11"></a><span class="paranum">364</span>.</p>
<p class="gatha1"> ‘‘‘Adassanena vibhogā <span class="note">[vibbhogā (sī.), vihitā (syā.)]</span>, tādisānaṃ mahesinaṃ;</p>
<p class="gathalast">Anubhonti mahādukkhaṃ, sattā saṃsārasāgare.</p>
<p class="hangnum"><a name="para365"></a><a name="para365_kn11"></a><span class="paranum">365</span>.</p>
<p class="gatha1"> ‘‘‘Yadāhaṃ lokasaraṇaṃ, araṇaṃ araṇantaguṃ <span class="note">[maraṇantagaṃ (syā.)]</span>;</p>
<p class="gathalast">Nāddasāmi adūraṭṭhaṃ, desayāmi <span class="note">[desessāmi (syā.)]</span> tamaccayaṃ.</p>
<p class="hangnum"><a name="para366"></a><a name="para366_kn11"></a><span class="paranum">366</span>.</p>
<p class="gatha1"> ‘‘‘Mahāhitaṃ <a name="M2.0228"></a> varadadaṃ, ahitoti visaṅkitā;</p>
<p class="gathalast">Nopesiṃ rūpaniratā, desayāmi tamaccayaṃ’.</p>
<p class="hangnum"><a name="para367"></a><a name="para367_kn11"></a><span class="paranum">367</span>.</p>
<p class="gatha1"> ‘‘Tadā <a name="P2.0550"></a> madhuranigghoso, mahākāruṇiko jino;</p>
<p class="gathalast">Avoca tiṭṭha khemeti, siñcanto amatena maṃ.</p>
<p class="hangnum"><a name="para368"></a><a name="para368_kn11"></a><span class="paranum">368</span>.</p>
<p class="gatha1"> ‘‘Tadā paṇamya sirasā, katvā ca naṃ padakkhiṇaṃ;</p>
<p class="gathalast">Gantvā disvā narapatiṃ, idaṃ vacanamabraviṃ.</p>
<p class="hangnum"><a name="para369"></a><a name="para369_kn11"></a><span class="paranum">369</span>.</p>
<p class="gatha1"> ‘‘‘Aho <a name="T2.0309"></a> sammā upāyo te, cintitoyamarindama;</p>
<p class="gathalast">Vanadassanakāmāya, diṭṭho nibbānato muni.</p>
<p class="hangnum"><a name="para370"></a><a name="para370_kn11"></a><span class="paranum">370</span>.</p>
<p class="gatha1"> ‘‘‘Yadi te ruccate rāja <span class="note">[rājā (syā.)]</span>, sāsane tassa tādino;</p>
<p class="gathalast">Pabbajissāmi rūpehaṃ, nibbinnā munivāṇinā’ <span class="note">[munibhāṇinā (syā. pī.)]</span>.</p>
<p class="centered">Dutiyaṃ bhāṇavāraṃ.</p>
<p class="hangnum"><a name="para371"></a><a name="para371_kn11"></a><span class="paranum">371</span>.</p>
<p class="gatha1"> ‘‘Añjaliṃ paggahetvāna, tadāha sa mahīpati;</p>
<p class="gathalast">‘Anujānāmi te bhadde, pabbajjā tava sijjhatu’.</p>
<p class="hangnum"><a name="para372"></a><a name="para372_kn11"></a><span class="paranum">372</span>.</p>
<p class="gatha1"> ‘‘Pabbajitvā tadā cāhaṃ, addhamāse <span class="note">[sattamāse (syā.)]</span> upaṭṭhite;</p>
<p class="gathalast">Dīpodayañca bhedañca, disvā saṃviggamānasā.</p>
<p class="hangnum"><a name="para373"></a><a name="para373_kn11"></a><span class="paranum">373</span>.</p>
<p class="gatha1"> ‘‘Nibbinnā <a name="V2.0219"></a> sabbasaṅkhāre, paccayākārakovidā;</p>
<p class="gathalast">Caturoghe atikkamma, arahattamapāpuṇiṃ.</p>
<p class="hangnum"><a name="para374"></a><a name="para374_kn11"></a><span class="paranum">374</span>.</p>
<p class="gatha1"> ‘‘Iddhīsu ca vasī āsiṃ, dibbāya sotadhātuyā;</p>
<p class="gathalast">Cetopariyañāṇassa, vasī cāpi bhavāmahaṃ.</p>
<p class="hangnum"><a name="para375"></a><a name="para375_kn11"></a><span class="paranum">375</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para376"></a><a name="para376_kn11"></a><span class="paranum">376</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Parisuddhaṃ mama ñāṇaṃ, uppannaṃ buddhasāsane.</p>
<p class="hangnum"><a name="para377"></a><a name="para377_kn11"></a><span class="paranum">377</span>.</p>
<p class="gatha1"> ‘‘Kusalāhaṃ visuddhīsu, kathāvatthuvisāradā;</p>
<p class="gathalast">Abhidhammanayaññū ca, vasippattāmhi sāsane.</p>
<p class="hangnum"><a name="para378"></a><a name="para378_kn11"></a><span class="paranum">378</span>.</p>
<p class="gatha1"> ‘‘Tato <a name="T2.0310"></a><a name="M2.0229"></a> toraṇavatthusmiṃ, raññā kosalasāminā;</p>
<p class="gathalast">Pucchitā nipuṇe pañhe, byākarontī yathātathaṃ.</p>
<p class="hangnum"><a name="para379"></a><a name="para379_kn11"></a><span class="paranum">379</span>.</p>
<p class="gatha1"> ‘‘Tadā sa rājā sugataṃ, upasaṅkamma pucchatha;</p>
<p class="gathalast">Tatheva buddho byākāsi, yathā te byākatā mayā.</p>
<p class="hangnum"><a name="para380"></a><a name="para380_kn11"></a><span class="paranum">380</span>.</p>
<p class="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>
<p class="gathalast">Mahāpaññānamaggāti, bhikkhunīnaṃ naruttamo.</p>
<p class="hangnum"><a name="para381"></a><a name="para381_kn11"></a><span class="paranum">381</span>.</p>
<p class="gatha1"> ‘‘Kilesā <a name="P2.0551"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para382"></a><a name="para382_kn11"></a><span class="paranum">382</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para383"></a><a name="para383_kn11"></a><span class="paranum">383</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ khemā bhikkhunī imā gāthāyo abhāsitthāti.</p>
<p class="centered">Khemātheriyāpadānaṃ aṭṭhamaṃ.</p>
<p class="subhead">9. Uppalavaṇṇātherīapadānaṃ</p>
<p class="hangnum"><a name="para384"></a><a name="para384_kn11"></a><span class="paranum">384</span>.</p>
<p class="gatha1"> ‘‘Bhikkhunī uppalavaṇṇā, iddhiyā pāramiṃ gatā;</p>
<p class="gathalast">Vanditvā satthuno pāde, idaṃ vacanamabravi.</p>
<p class="hangnum"><a name="para385"></a><a name="para385_kn11"></a><span class="paranum">385</span>.</p>
<p class="gatha1"> ‘‘‘Nitthiṇṇā <a name="V2.0220"></a> jātisaṃsāraṃ <span class="note">[jātisaṃsārā (pī.)]</span>, pattāhaṃ acalaṃ padaṃ;</p>
<p class="gathalast">Sabbadukkhaṃ mayā khīṇaṃ, ārocemi mahāmuni.</p>
<p class="hangnum"><a name="para386"></a><a name="para386_kn11"></a><span class="paranum">386</span>.</p>
<p class="gatha1"> ‘‘‘Yāvatā <a name="T2.0311"></a> parisā atthi, pasannā jinasāsane;</p>
<p class="gathalast">Yassā ca meparādhotthi, khamantu jinasammukhā.</p>
<p class="hangnum"><a name="para387"></a><a name="para387_kn11"></a><span class="paranum">387</span>.</p>
<p class="gatha1"> ‘‘‘Saṃsāre saṃsarantiyā <span class="note">[saṃsarantā me (syā.)]</span>, khalitaṃ me sace bhave;</p>
<p class="gathalast">Ārocemi mahāvīra, aparādhaṃ khamassu taṃ <span class="note">[me (syā.)]</span>.</p>
<p class="hangnum"><a name="para388"></a><a name="para388_kn11"></a><span class="paranum">388</span>.</p>
<p class="gatha1"> ‘‘‘Iddhiñcāpi nidassehi, mama sāsanakārike;</p>
<p class="gathalast">Catasso parisā ajja, kaṅkhaṃ chindāhi yāvatā.</p>
<p class="hangnum"><a name="para389"></a><a name="para389_kn11"></a><span class="paranum">389</span>.</p>
<p class="gatha1"> ‘‘‘Dhītā tuyhaṃ mahāvīra, paññavanta jutindhara;</p>
<p class="gathalast">Bahuñca dukkaraṃ kammaṃ, kataṃ me atidukkaraṃ.</p>
<p class="hangnum"><a name="para390"></a><a name="para390_kn11"></a><span class="paranum">390</span>.</p>
<p class="gatha1"> ‘‘‘Uppalasseva <a name="M2.0230"></a> me vaṇṇo, nāmenuppalanāmikā;</p>
<p class="gathalast">Sāvikā te mahāvīra, pāde vandāmi cakkhuma.</p>
<p class="hangnum"><a name="para391"></a><a name="para391_kn11"></a><span class="paranum">391</span>.</p>
<p class="gatha1"> ‘‘‘Rāhulo ca ahañceva, nekajātisate bahū;</p>
<p class="gathalast">Ekasmiṃ sambhave jātā, samānachandamānasā.</p>
<p class="hangnum"><a name="para392"></a><a name="para392_kn11"></a><span class="paranum">392</span>.</p>
<p class="gatha1"> ‘‘‘Nibbatti ekato hoti, jātiyāpi ca ekato <span class="note">[jātīsu bahuso mama (sī.)]</span>;</p>
<p class="gathalast">Pacchime bhave sampatte, ubhopi nānāsambhavā.</p>
<p class="hangnum"><a name="para393"></a><a name="para393_kn11"></a><span class="paranum">393</span>.</p>
<p class="gatha1"> ‘‘‘Putto ca rāhulo nāma, dhītā uppalasavhayā;</p>
<p class="gathalast">Passa vīra mamaṃ iddhiṃ, balaṃ dassemi satthuno.</p>
<p class="hangnum"><a name="para394"></a><a name="para394_kn11"></a><span class="paranum">394</span>.</p>
<p class="gatha1"> ‘‘‘Mahāsamudde <a name="P2.0552"></a> caturo, pakkhipi hatthapātiyaṃ;</p>
<p class="gathalast">Telaṃ hatthagatañceva, khiḍḍo <span class="note">[vejjo (sī. pī.)]</span> komārako yathā.</p>
<p class="hangnum"><a name="para395"></a><a name="para395_kn11"></a><span class="paranum">395</span>.</p>
<p class="gatha1"> ‘‘‘Ubbattayitvā pathaviṃ, pakkhipi hatthapātiyaṃ;</p>
<p class="gathalast">Cittaṃ muñjaṃ yathā nāma, luñci komārako yuvā.</p>
<p class="hangnum"><a name="para396"></a><a name="para396_kn11"></a><span class="paranum">396</span>.</p>
<p class="gatha1"> ‘‘‘Cakkavāḷasamaṃ <a name="T2.0312"></a> pāṇiṃ, chādayitvāna matthake;</p>
<p class="gathalast">Vassāpetvāna phusitaṃ, nānāvaṇṇaṃ punappunaṃ.</p>
<p class="hangnum"><a name="para397"></a><a name="para397_kn11"></a><span class="paranum">397</span>.</p>
<p class="gatha1"> ‘‘‘Bhūmiṃ udukkhalaṃ katvā, dhaññaṃ katvāna sakkharaṃ;</p>
<p class="gathalast">Sineruṃ musalaṃ katvā, maddi komārikā yathā.</p>
<p class="hangnum"><a name="para398"></a><a name="para398_kn11"></a><span class="paranum">398</span>.</p>
<p class="gatha1"> ‘‘‘Dhītāhaṃ buddhaseṭṭhassa, nāmenuppalasavhayā;</p>
<p class="gathalast">Abhiññāsu vasībhūtā, tava sāsanakārikā.</p>
<p class="hangnum"><a name="para399"></a><a name="para399_kn11"></a><span class="paranum">399</span>.</p>
<p class="gatha1"> ‘‘‘Nānāvikubbanaṃ <a name="V2.0221"></a> katvā, dassetvā lokanāyakaṃ;</p>
<p class="gathalast">Nāmagottañca sāvetvā <span class="note">[pakāsetvā (syā.)]</span>, pāde vandāmi cakkhuma.</p>
<p class="hangnum"><a name="para400"></a><a name="para400_kn11"></a><span class="paranum">400</span>.</p>
<p class="gatha1"> ‘‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para401"></a><a name="para401_kn11"></a><span class="paranum">401</span>.</p>
<p class="gatha1"> ‘‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para402"></a><a name="para402_kn11"></a><span class="paranum">402</span>.</p>
<p class="gatha1"> ‘‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ me vimalaṃ <span class="note">[vipulaṃ (syā.)]</span> suddhaṃ, sabhāvena mahesino.</p>
<p class="hangnum"><a name="para403"></a><a name="para403_kn11"></a><span class="paranum">403</span>.</p>
<p class="gatha1"> ‘‘‘Purimānaṃ <a name="M2.0231"></a> jinaggānaṃ, saṅgamaṃ te nidassitaṃ <span class="note">[sammukhā ca parammukhā (sī.)]</span>;</p>
<p class="gathalast">Adhikāraṃ bahuṃ mayhaṃ, tuyhatthāya mahāmuni.</p>
<p class="hangnum"><a name="para404"></a><a name="para404_kn11"></a><span class="paranum">404</span>.</p>
<p class="gatha1"> ‘‘‘Yaṃ mayā pūritaṃ kammaṃ, kusalaṃ sara me muni;</p>
<p class="gathalast">Tavatthāya mahāvīra, puññaṃ upacitaṃ mayā.</p>
<p class="hangnum"><a name="para405"></a><a name="para405_kn11"></a><span class="paranum">405</span>.</p>
<p class="gatha1"> ‘‘‘Abhabbaṭṭhāne vajjetvā, vārayantī <span class="note">[parivajjanti (sī.), paripācento (syā.)]</span> anācaraṃ;</p>
<p class="gathalast">Tavatthāya mahāvīra, cattaṃ me jīvituttamaṃ.</p>
<p class="hangnum"><a name="para406"></a><a name="para406_kn11"></a><span class="paranum">406</span>.</p>
<p class="gatha1"> ‘‘‘Dasakoṭisahassāni<a name="T2.0313"></a>, adāsiṃ mama jīvitaṃ;</p>
<p class="gathalast">Pariccattā ca me homi, tavatthāya mahāmuni.</p>
<p class="hangnum"><a name="para407"></a><a name="para407_kn11"></a><span class="paranum">407</span>.</p>
<p class="gatha1"> ‘‘‘Tadātivimhitā sabbā, sirasāva katañjalī;</p>
<p class="gathalast">Avocayye kathaṃ āsi, atuliddhiparakkamā’.</p>
<p class="hangnum"><a name="para408"></a><a name="para408_kn11"></a><span class="paranum">408</span>.</p>
<p class="gatha1"> ‘‘Satasahassito <a name="P2.0553"></a> kappe, nāgakaññā ahaṃ tadā;</p>
<p class="gathalast">Vimalā nāma nāmena, kaññānaṃ sādhusammatā.</p>
<p class="hangnum"><a name="para409"></a><a name="para409_kn11"></a><span class="paranum">409</span>.</p>
<p class="gatha1"> ‘‘Mahorago mahānāgo, pasanno jinasāsane;</p>
<p class="gathalast">Padumuttaraṃ mahātejaṃ, nimantesi sasāvakaṃ.</p>
<p class="hangnum"><a name="para410"></a><a name="para410_kn11"></a><span class="paranum">410</span>.</p>
<p class="gatha1"> ‘‘Ratanamayaṃ maṇḍapaṃ, pallaṅkaṃ ratanāmayaṃ;</p>
<p class="gathalast">Ratanaṃ vālukākiṇṇaṃ, upabhogaṃ ratanāmayaṃ.</p>
<p class="hangnum"><a name="para411"></a><a name="para411_kn11"></a><span class="paranum">411</span>.</p>
<p class="gatha1"> ‘‘Maggañca paṭiyādesi, ratanaddhajabhūsitaṃ;</p>
<p class="gathalast">Paccuggantvāna sambuddhaṃ, vajjanto tūriyehi so.</p>
<p class="hangnum"><a name="para412"></a><a name="para412_kn11"></a><span class="paranum">412</span>.</p>
<p class="gatha1"> ‘‘Parisāhi ca catūhi <span class="note">[parisāhi catūhi so (sī.), parisāhi catasso hi (pī.)]</span>, parivuto <span class="note">[sahito (sī.), pharate (syā.), pareto (pī.)]</span> lokanāyako;</p>
<p class="gathalast">Mahoragassa bhavane, nisīdi paramāsane.</p>
<p class="hangnum"><a name="para413"></a><a name="para413_kn11"></a><span class="paranum">413</span>.</p>
<p class="gatha1"> ‘‘Annaṃ <a name="V2.0222"></a> pānaṃ khādanīyaṃ, bhojanañca mahārahaṃ;</p>
<p class="gathalast">Varaṃ varañca pādāsi, nāgarājā mahāyasaṃ.</p>
<p class="hangnum"><a name="para414"></a><a name="para414_kn11"></a><span class="paranum">414</span>.</p>
<p class="gatha1"> ‘‘Bhuñjitvāna sambuddho, pattaṃ dhovitvā yoniso;</p>
<p class="gathalast">Anumodanīyaṃkāsi, nāgakaññā mahiddhikā.</p>
<p class="hangnum"><a name="para415"></a><a name="para415_kn11"></a><span class="paranum">415</span>.</p>
<p class="gatha1"> ‘‘Sabbaññuṃ <a name="M2.0232"></a> phullitaṃ disvā, nāgakaññā mahāyasaṃ;</p>
<p class="gathalast">Pasannaṃ satthuno cittaṃ, sunibandhañca mānasaṃ.</p>
<p class="hangnum"><a name="para416"></a><a name="para416_kn11"></a><span class="paranum">416</span>.</p>
<p class="gatha1"> ‘‘Mamañca <a name="T2.0314"></a> cittamaññāya, jalajuttamanāmako;</p>
<p class="gathalast">Tasmiṃ khaṇe mahāvīro, bhikkhuniṃ dassayiddhiyā.</p>
<p class="hangnum"><a name="para417"></a><a name="para417_kn11"></a><span class="paranum">417</span>.</p>
<p class="gatha1"> ‘‘Iddhī anekā dassesi, bhikkhunī sā visāradā;</p>
<p class="gathalast">Pamoditā vedajātā, satthāraṃ idamabravi <span class="note">[etadabraviṃ (syā. pī.)]</span>.</p>
<p class="hangnum"><a name="para418"></a><a name="para418_kn11"></a><span class="paranum">418</span>.</p>
<p class="gatha1"> ‘‘‘Addasāhaṃ imaṃ iddhiṃ, sumanaṃ itarāyapi;</p>
<p class="gathalast">Kathaṃ ahosi sā vīra, iddhiyā suvisāradā’.</p>
<p class="hangnum"><a name="para419"></a><a name="para419_kn11"></a><span class="paranum">419</span>.</p>
<p class="gatha1"> ‘‘‘Orasā mukhato jātā, dhītā mama mahiddhikā;</p>
<p class="gathalast">Mamānusāsanikarā, iddhiyā suvisāradā’.</p>
<p class="hangnum"><a name="para420"></a><a name="para420_kn11"></a><span class="paranum">420</span>.</p>
<p class="gatha1"> ‘‘Buddhassa vacanaṃ sutvā, evaṃ patthesahaṃ tadā <span class="note">[tuṭṭhā evaṃ avocahaṃ (syā.), evamahosahaṃ tadā (ka.)]</span>;</p>
<p class="gathalast">Ahampi tādisā homi, iddhiyā suvisāradā.</p>
<p class="hangnum"><a name="para421"></a><a name="para421_kn11"></a><span class="paranum">421</span>.</p>
<p class="gatha1"> ‘‘Pamoditāhaṃ <a name="P2.0554"></a> sumanā, patthe uttamamānasā <span class="note">[pattauttamamānasā (sī. syā. pī.)]</span>;</p>
<p class="gathalast">Anāgatamhi addhāne, īdisā homi nāyaka.</p>
<p class="hangnum"><a name="para422"></a><a name="para422_kn11"></a><span class="paranum">422</span>.</p>
<p class="gatha1"> ‘‘Maṇimayamhi pallaṅke, maṇḍapamhi pabhassare;</p>
<p class="gathalast">Annapānena tappetvā, sasaṅghaṃ lokanāyakaṃ.</p>
<p class="hangnum"><a name="para423"></a><a name="para423_kn11"></a><span class="paranum">423</span>.</p>
<p class="gatha1"> ‘‘Nāgānaṃ pavaraṃ pupphaṃ, aruṇaṃ nāma uppalaṃ;</p>
<p class="gathalast">Vaṇṇaṃ me īdisaṃ hotu, pūjesiṃ lokanāyakaṃ.</p>
<p class="hangnum"><a name="para424"></a><a name="para424_kn11"></a><span class="paranum">424</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para425"></a><a name="para425_kn11"></a><span class="paranum">425</span>.</p>
<p class="gatha1"> ‘‘Tato cutāhaṃ manuje, upapannā sayambhuno;</p>
<p class="gathalast">Uppalehi paṭicchannaṃ, piṇḍapātamadāsahaṃ.</p>
<p class="hangnum"><a name="para426"></a><a name="para426_kn11"></a><span class="paranum">426</span>.</p>
<p class="gatha1"> ‘‘Ekanavutito <a name="T2.0315"></a> kappe, vipassī nāma nāyako;</p>
<p class="gathalast">Uppajji cārudassano, sabbadhammesu cakkhumā.</p>
<p class="hangnum"><a name="para427"></a><a name="para427_kn11"></a><span class="paranum">427</span>.</p>
<p class="gatha1"> ‘‘Seṭṭhidhītā <a name="V2.0223"></a> tadā hutvā, bārāṇasipuruttame;</p>
<p class="gathalast">Nimantetvāna sambuddhaṃ, sasaṅghaṃ lokanāyakaṃ.</p>
<p class="hangnum"><a name="para428"></a><a name="para428_kn11"></a><span class="paranum">428</span>.</p>
<p class="gatha1"> ‘‘Mahādānaṃ <a name="M2.0233"></a> daditvāna, uppalehi vināyakaṃ;</p>
<p class="gathalast">Pūjayitvā cetasāva <span class="note">[ca teheva (syā. pī.)]</span>, vaṇṇasobhaṃ apatthayiṃ.</p>
<p class="hangnum"><a name="para429"></a><a name="para429_kn11"></a><span class="paranum">429</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para430"></a><a name="para430_kn11"></a><span class="paranum">430</span>.</p>
<p class="gatha1"> ‘‘Upaṭṭhāko mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para431"></a><a name="para431_kn11"></a><span class="paranum">431</span>.</p>
<p class="gatha1"> ‘‘Tassāsiṃ dutiyā dhītā, samaṇaguttasavhayā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para432"></a><a name="para432_kn11"></a><span class="paranum">432</span>.</p>
<p class="gatha1"> ‘‘Anujāni na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="hangnum"><a name="para433"></a><a name="para433_kn11"></a><span class="paranum">433</span>.</p>
<p class="gatha1"> ‘‘Komāribrahmacariyaṃ, rājakaññā sukhedhitā;</p>
<p class="gathalast">Buddhopaṭṭhānaniratā, muditā sattadhītaro.</p>
<p class="hangnum"><a name="para434"></a><a name="para434_kn11"></a><span class="paranum">434</span>.</p>
<p class="gatha1"> ‘‘Samaṇī samaṇaguttā ca, bhikkhunī bhikkhudāyikā <span class="note">[bhikkhudāsikā (sī. syā.)]</span>;</p>
<p class="gathalast">Dhammā ceva sudhammā ca, sattamī saṅghadāyikā <span class="note">[saṃghadāsikā (sī. syā.)]</span>.</p>
<p class="hangnum"><a name="para435"></a><a name="para435_kn11"></a><span class="paranum">435</span>.</p>
<p class="gatha1"> ‘‘Ahaṃ khemā ca sappaññā, paṭācārā ca kuṇḍalā;</p>
<p class="gathalast">Kisāgotamī dhammadinnā, visākhā hoti sattamī.</p>
<p class="hangnum"><a name="para436"></a><a name="para436_kn11"></a><span class="paranum">436</span>.</p>
<p class="gatha1"> ‘‘Tehi <a name="T2.0316"></a><a name="P2.0555"></a> kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para437"></a><a name="para437_kn11"></a><span class="paranum">437</span>.</p>
<p class="gatha1"> ‘‘Tato cutā manussesu, upapannā mahākule;</p>
<p class="gathalast">Pītaṃ maṭṭhaṃ varaṃ dussaṃ, adaṃ arahato ahaṃ.</p>
<p class="hangnum"><a name="para438"></a><a name="para438_kn11"></a><span class="paranum">438</span>.</p>
<p class="gatha1"> ‘‘Tato cutāriṭṭhapure, jātā vippakule ahaṃ;</p>
<p class="gathalast">Dhītā tiriṭivacchassa, ummādantī manoharā.</p>
<p class="hangnum"><a name="para439"></a><a name="para439_kn11"></a><span class="paranum">439</span>.</p>
<p class="gatha1"> ‘‘Tato cutā janapade, kule aññatare ahaṃ;</p>
<p class="gathalast">Pasūtā nātiphītamhi, sāliṃ gopemahaṃ tadā.</p>
<p class="hangnum"><a name="para440"></a><a name="para440_kn11"></a><span class="paranum">440</span>.</p>
<p class="gatha1"> ‘‘Disvā paccekasambuddhaṃ, pañcalājāsatānihaṃ;</p>
<p class="gathalast">Datvā padumacchannāni, pañca puttasatānihaṃ.</p>
<p class="hangnum"><a name="para441"></a><a name="para441_kn11"></a><span class="paranum">441</span>.</p>
<p class="gatha1"> ‘‘Patthayiṃ <a name="M2.0234"></a><a name="V2.0224"></a> tepi patthesuṃ, madhuṃ datvā sayambhuno;</p>
<p class="gathalast">Tato cutā araññehaṃ, ajāyiṃ padumodare.</p>
<p class="hangnum"><a name="para442"></a><a name="para442_kn11"></a><span class="paranum">442</span>.</p>
<p class="gatha1"> ‘‘Kāsirañño mahesīhaṃ, hutvā sakkatapūjitā;</p>
<p class="gathalast">Ajaniṃ rājaputtānaṃ, anūnaṃ satapañcakaṃ.</p>
<p class="hangnum"><a name="para443"></a><a name="para443_kn11"></a><span class="paranum">443</span>.</p>
<p class="gatha1"> ‘‘Yadā te yobbanappattā, kīḷantā jalakīḷitaṃ;</p>
<p class="gathalast">Disvā opattapadumaṃ, āsuṃ paccekanāyakā.</p>
<p class="hangnum"><a name="para444"></a><a name="para444_kn11"></a><span class="paranum">444</span>.</p>
<p class="gatha1"> ‘‘Sāhaṃ tehi vinābhūtā, sutavīrehi sokinī <span class="note">[sutavarehi sokinī (sī. syā.)]</span>;</p>
<p class="gathalast">Cutā isigilipasse, gāmakamhi ajāyihaṃ.</p>
<p class="hangnum"><a name="para445"></a><a name="para445_kn11"></a><span class="paranum">445</span>.</p>
<p class="gatha1"> ‘‘Yadā buddhā sutamatī, sutānaṃ bhattunopi ca <span class="note">[kasataṃ tadā (sī.), attanopi ca (syā.)]</span>;</p>
<p class="gathalast">Yāguṃ ādāya gacchantī, aṭṭha paccekanāyake.</p>
<p class="hangnum"><a name="para446"></a><a name="para446_kn11"></a><span class="paranum">446</span>.</p>
<p class="gatha1"> ‘‘Bhikkhāya <a name="T2.0317"></a> gāmaṃ gacchante, disvā putte anussariṃ;</p>
<p class="gathalast">Khīradhārā viniggacchi, tadā me puttapemasā.</p>
<p class="hangnum"><a name="para447"></a><a name="para447_kn11"></a><span class="paranum">447</span>.</p>
<p class="gatha1"> ‘‘Tato tesaṃ adaṃ yāguṃ, pasannā sehi pāṇibhi;</p>
<p class="gathalast">Tato cutāhaṃ tidasaṃ, nandanaṃ upapajjahaṃ.</p>
<p class="hangnum"><a name="para448"></a><a name="para448_kn11"></a><span class="paranum">448</span>.</p>
<p class="gatha1"> ‘‘Anubhotvā sukhaṃ dukkhaṃ, saṃsaritvā bhavābhave;</p>
<p class="gathalast">Tavatthāya mahāvīra, pariccattañca jīvitaṃ.</p>
<p class="hangnum"><a name="para449"></a><a name="para449_kn11"></a><span class="paranum">449</span>.</p>
<p class="gatha1"> ‘‘Evaṃ <a name="P2.0556"></a> bahuvidhaṃ dukkhaṃ, sampattī ca bahubbidhā;</p>
<p class="gathalast">Pacchime bhave sampatte, jātā sāvatthiyaṃ pure.</p>
<p class="hangnum"><a name="para450"></a><a name="para450_kn11"></a><span class="paranum">450</span>.</p>
<p class="gatha1"> ‘‘Mahādhanaseṭṭhikule, sukhite sajjite tathā;</p>
<p class="gathalast">Nānāratanapajjote, sabbakāmasamiddhine.</p>
<p class="hangnum"><a name="para451"></a><a name="para451_kn11"></a><span class="paranum">451</span>.</p>
<p class="gatha1"> ‘‘Sakkatā pūjitā ceva, mānitāpacitā tathā;</p>
<p class="gathalast">Rūpasīrimanuppattā <span class="note">[rūpasobhaggasampannā (sī.)]</span>, kulesu atisakkatā <span class="note">[abhisammatā (sī.)]</span>.</p>
<p class="hangnum"><a name="para452"></a><a name="para452_kn11"></a><span class="paranum">452</span>.</p>
<p class="gatha1"> ‘‘Atīva patthitā cāsiṃ, rūpabhogasirīhi ca;</p>
<p class="gathalast">Patthitā seṭṭhiputtehi, anekehi satehipi.</p>
<p class="hangnum"><a name="para453"></a><a name="para453_kn11"></a><span class="paranum">453</span>.</p>
<p class="gatha1"> ‘‘Agāraṃ pajahitvāna, pabbajiṃ anagāriyaṃ;</p>
<p class="gathalast">Aḍḍhamāse asampatte, catusaccamapāpuṇiṃ.</p>
<p class="hangnum"><a name="para454"></a><a name="para454_kn11"></a><span class="paranum">454</span>.</p>
<p class="gatha1"> ‘‘Iddhiyā <a name="M2.0235"></a> abhinimmitvā, caturassaṃ rathaṃ ahaṃ;</p>
<p class="gathalast">Buddhassa pāde vandissaṃ, lokanāthassa tādino.</p>
<p class="hangnum"><a name="para455"></a><a name="para455_kn11"></a><span class="paranum">455</span>.</p>
<p class="gatha1"> ‘‘‘Supupphitaggaṃ <a name="V2.0225"></a> upagamma pādapaṃ <span class="note">[bhikkhunī (sī. pī. ka.) therīgā. 230]</span>, ekā tuvaṃ tiṭṭhasi sālamūle;</p>
<p class="gathalast">Na <a name="T2.0318"></a> cāpi te dutiyo atthi koci <span class="note">[na catthi te dutiyā vaṇṇadhātu (sī. pī. ka.)]</span>, bāle na tvaṃ bhāyasi dhuttakānaṃ’.</p>
<p class="hangnum"><a name="para456"></a><a name="para456_kn11"></a><span class="paranum">456</span>.</p>
<p class="gatha1"> ‘‘‘Sataṃ sahassānipi dhuttakānaṃ <span class="note">[sahassānampi dhuttakānaṃ (pī.) therīgā. 231]</span>, samāgatā edisakā bhaveyyuṃ;</p>
<p class="gathalast">Lomaṃ na iñje na sampavedhe, kiṃ me tuvaṃ māra karissaseko <span class="note">[na māra bhāyāmi tavekikāpi (sī. ka.) … tamekikāsiṃ (pī.)]</span>.</p>
<p class="hangnum"><a name="para457"></a><a name="para457_kn11"></a><span class="paranum">457</span>.</p>
<p class="gatha1"> ‘‘‘Esā antaradhāyāmi, kucchiṃ vā pavisāmi te;</p>
<p class="gathalast">Bhamukantarikāyampi, tiṭṭhantiṃ maṃ na dakkhasi.</p>
<p class="hangnum"><a name="para458"></a><a name="para458_kn11"></a><span class="paranum">458</span>.</p>
<p class="gatha1"> ‘‘‘Cittasmiṃ vasībhūtāmhi, iddhipādā subhāvitā;</p>
<p class="gathalast">Sabbabandhanamuttāmhi, na taṃ bhāyāmi āvuso.</p>
<p class="hangnum"><a name="para459"></a><a name="para459_kn11"></a><span class="paranum">459</span>.</p>
<p class="gatha1"> ‘‘‘Sattisūlūpamā kāmā, khandhāsaṃ adhikuṭṭanā;</p>
<p class="gathalast">Yaṃ tvaṃ kāmaratiṃ brūsi, aratī dāni sā mama.</p>
<p class="hangnum"><a name="para460"></a><a name="para460_kn11"></a><span class="paranum">460</span>.</p>
<p class="gatha1"> ‘‘‘Sabbattha <a name="P2.0557"></a> vihatā nandī, tamokhandho padālito;</p>
<p class="gathalast">Evaṃ jānāhi pāpima, nihato tvamasi antaka’.</p>
<p class="hangnum"><a name="para461"></a><a name="para461_kn11"></a><span class="paranum">461</span>.</p>
<p class="gatha1"> ‘‘Jino tamhi guṇe tuṭṭho, etadagge ṭhapesi maṃ;</p>
<p class="gathalast">Aggā iddhimatīnanti, parisāsu vināyako.</p>
<p class="hangnum"><a name="para462"></a><a name="para462_kn11"></a><span class="paranum">462</span>.</p>
<p class="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para463"></a><a name="para463_kn11"></a><span class="paranum">463</span>.</p>
<p class="gatha1"> ‘‘Yassatthāya pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para464"></a><a name="para464_kn11"></a><span class="paranum">464</span>.</p>
<p class="gatha1"> ‘‘Cīvaraṃ <a name="T2.0319"></a><a name="M2.0236"></a> piṇḍapātañca, paccayaṃ sayanāsanaṃ;</p>
<p class="gathalast">Khaṇena upanāmenti, sahassāni samantato.</p>
<p class="hangnum"><a name="para465"></a><a name="para465_kn11"></a><span class="paranum">465</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā;</p>
<p class="hangnum"><a name="para466"></a><a name="para466_kn11"></a><span class="paranum">466</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para467"></a><a name="para467_kn11"></a><span class="paranum">467</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ uppalavaṇṇā bhikkhunī imā gāthāyo abhāsitthāti.</p>
<p class="centered">Uppalavaṇṇātheriyāpadānaṃ navamaṃ.</p>
<p class="subhead">10. Paṭācārātherīapadānaṃ</p>
<p class="hangnum"><a name="para468"></a><a name="para468_kn11"></a><span class="paranum">468</span>.</p>
<p class="gatha1"> ‘‘Padumuttaro <a name="V2.0226"></a> nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para469"></a><a name="para469_kn11"></a><span class="paranum">469</span>.</p>
<p class="gatha1"> ‘‘Tadāhaṃ haṃsavatiyaṃ, jātā seṭṭhikule ahuṃ;</p>
<p class="gathalast">Nānāratanapajjote, mahāsukhasamappitā.</p>
<p class="hangnum"><a name="para470"></a><a name="para470_kn11"></a><span class="paranum">470</span>.</p>
<p class="gatha1"> ‘‘Upetvā taṃ mahāvīraṃ, assosiṃ dhammadesanaṃ;</p>
<p class="gathalast">Tato jātapasādāhaṃ, upesiṃ saraṇaṃ jinaṃ.</p>
<p class="hangnum"><a name="para471"></a><a name="para471_kn11"></a><span class="paranum">471</span>.</p>
<p class="gatha1"> ‘‘Tato vinayadhārīnaṃ, aggaṃ vaṇṇesi nāyako;</p>
<p class="gathalast">Bhikkhuniṃ lajjiniṃ tādiṃ, kappākappavisāradaṃ.</p>
<p class="hangnum"><a name="para472"></a><a name="para472_kn11"></a><span class="paranum">472</span>.</p>
<p class="gatha1"> ‘‘Tadā <a name="T2.0320"></a> muditacittāhaṃ, taṃ ṭhānamabhikaṅkhinī;</p>
<p class="gathalast">Nimantetvā dasabalaṃ, sasaṅghaṃ lokanāyakaṃ.</p>
<p class="hangnum"><a name="para473"></a><a name="para473_kn11"></a><span class="paranum">473</span>.</p>
<p class="gatha1"> ‘‘Bhojayitvāna sattāhaṃ, daditvāva ticīvaraṃ <span class="note">[daditvā pattacīvaraṃ (syā.)]</span>;</p>
<p class="gathalast">Nipacca sirasā pāde, idaṃ vacanamabraviṃ.</p>
<p class="hangnum"><a name="para474"></a><a name="para474_kn11"></a><span class="paranum">474</span>.</p>
<p class="gatha1"> ‘‘‘Yā tayā vaṇṇitā vīra, ito aṭṭhamake muni;</p>
<p class="gathalast">Tādisāhaṃ bhavissāmi, yadi sijjhati nāyaka’.</p>
<p class="hangnum"><a name="para475"></a><a name="para475_kn11"></a><span class="paranum">475</span>.</p>
<p class="gatha1"> ‘‘Tadā <a name="P2.0558"></a> avoca maṃ satthā, ‘bhadde mā bhāyi assasa;</p>
<p class="gathalast">Anāgatamhi addhāne, lacchase taṃ manorathaṃ.</p>
<p class="hangnum"><a name="para476"></a><a name="para476_kn11"></a><span class="paranum">476</span>.</p>
<p class="gatha1"> ‘‘‘Satasahassito <a name="M2.0237"></a> kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para477"></a><a name="para477_kn11"></a><span class="paranum">477</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Paṭācārāti nāmena, hessati satthu sāvikā’.</p>
<p class="hangnum"><a name="para478"></a><a name="para478_kn11"></a><span class="paranum">478</span>.</p>
<p class="gatha1"> ‘‘Tadāhaṃ muditā <span class="note">[pamudī (ka.)]</span> hutvā, yāvajīvaṃ tadā jinaṃ;</p>
<p class="gathalast">Mettacittā paricariṃ, sasaṅghaṃ lokanāyakaṃ.</p>
<p class="hangnum"><a name="para479"></a><a name="para479_kn11"></a><span class="paranum">479</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para480"></a><a name="para480_kn11"></a><span class="paranum">480</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para481"></a><a name="para481_kn11"></a><span class="paranum">481</span>.</p>
<p class="gatha1"> ‘‘Upaṭṭhāko <a name="V2.0227"></a> mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para482"></a><a name="para482_kn11"></a><span class="paranum">482</span>.</p>
<p class="gatha1"> ‘‘Tassāsiṃ <a name="T2.0321"></a> tatiyā dhītā, bhikkhunī iti vissutā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para483"></a><a name="para483_kn11"></a><span class="paranum">483</span>.</p>
<p class="gatha1"> ‘‘Anujāni na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="hangnum"><a name="para484"></a><a name="para484_kn11"></a><span class="paranum">484</span>.</p>
<p class="gatha1"> ‘‘Komāribrahmacariyaṃ, rājakaññā sukhedhitā;</p>
<p class="gathalast">Buddhopaṭṭhānaniratā, muditā sattadhītaro.</p>
<p class="hangnum"><a name="para485"></a><a name="para485_kn11"></a><span class="paranum">485</span>.</p>
<p class="gatha1"> ‘‘Samaṇī samaṇaguttā ca, bhikkhunī bhikkhudāyikā;</p>
<p class="gathalast">Dhammā ceva sudhammā ca, sattamī saṅghadāyikā.</p>
<p class="hangnum"><a name="para486"></a><a name="para486_kn11"></a><span class="paranum">486</span>.</p>
<p class="gatha1"> ‘‘Ahaṃ uppalavaṇṇā ca, khemā bhaddā ca bhikkhunī;</p>
<p class="gathalast">Kisāgotamī dhammadinnā, visākhā hoti sattamī.</p>
<p class="hangnum"><a name="para487"></a><a name="para487_kn11"></a><span class="paranum">487</span>.</p>
<p class="gatha1"> ‘‘Tehi kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para488"></a><a name="para488_kn11"></a><span class="paranum">488</span>.</p>
<p class="gatha1"> ‘‘Pacchime ca bhave dāni, jātā seṭṭhikule ahaṃ;</p>
<p class="gathalast">Sāvatthiyaṃ puravare, iddhe phīte mahaddhane.</p>
<p class="hangnum"><a name="para489"></a><a name="para489_kn11"></a><span class="paranum">489</span>.</p>
<p class="gatha1"> ‘‘Yadā <a name="M2.0238"></a> ca yobbanūpetā, vitakkavasagā ahaṃ;</p>
<p class="gathalast">Naraṃ jārapatiṃ disvā, tena saddhiṃ agacchahaṃ.</p>
<p class="hangnum"><a name="para490"></a><a name="para490_kn11"></a><span class="paranum">490</span>.</p>
<p class="gatha1"> ‘‘Ekaputtapasūtāhaṃ<a name="P2.0559"></a>, dutiyo kucchiyā mamaṃ;</p>
<p class="gathalast">Tadāhaṃ mātāpitaro, okkhāmīti <span class="note">[ikkhāmīti (syā.), dakkhāmīti (sī.)]</span> sunicchitā.</p>
<p class="hangnum"><a name="para491"></a><a name="para491_kn11"></a><span class="paranum">491</span>.</p>
<p class="gatha1"> ‘‘Nārocesiṃ patiṃ mayhaṃ, tadā tamhi pavāsite;</p>
<p class="gathalast">Ekikā niggatā gehā, gantuṃ sāvatthimuttamaṃ.</p>
<p class="hangnum"><a name="para492"></a><a name="para492_kn11"></a><span class="paranum">492</span>.</p>
<p class="gatha1"> ‘‘Tato <a name="T2.0322"></a> me sāmi āgantvā, sambhāvesi pathe mamaṃ;</p>
<p class="gathalast">Tadā me kammajā vātā, uppannā atidāruṇā.</p>
<p class="hangnum"><a name="para493"></a><a name="para493_kn11"></a><span class="paranum">493</span>.</p>
<p class="gatha1"> ‘‘Uṭṭhito ca mahāmegho, pasūtisamaye mama;</p>
<p class="gathalast">Dabbatthāya tadā gantvā, sāmi sappena mārito.</p>
<p class="hangnum"><a name="para494"></a><a name="para494_kn11"></a><span class="paranum">494</span>.</p>
<p class="gatha1"> ‘‘Tadā vijātadukkhena, anāthā kapaṇā ahaṃ;</p>
<p class="gathalast">Kunnadiṃ pūritaṃ disvā, gacchantī sakulālayaṃ.</p>
<p class="hangnum"><a name="para495"></a><a name="para495_kn11"></a><span class="paranum">495</span>.</p>
<p class="gatha1"> ‘‘Bālaṃ <a name="V2.0228"></a> ādāya atariṃ, pārakūle ca ekakaṃ;</p>
<p class="gathalast">Sāyetvā <span class="note">[pāyetvā (syā.), pātetvā (ka.)]</span> bālakaṃ puttaṃ, itaraṃ taraṇāyahaṃ.</p>
<p class="hangnum"><a name="para496"></a><a name="para496_kn11"></a><span class="paranum">496</span>.</p>
<p class="gatha1"> ‘‘Nivattā ukkuso hāsi, taruṇaṃ vilapantakaṃ;</p>
<p class="gathalast">Itarañca vahī soto, sāhaṃ sokasamappitā.</p>
<p class="hangnum"><a name="para497"></a><a name="para497_kn11"></a><span class="paranum">497</span>.</p>
<p class="gatha1"> ‘‘Sāvatthinagaraṃ gantvā, assosiṃ sajane mate;</p>
<p class="gathalast">Tadā avocaṃ sokaṭṭā, mahāsokasamappitā.</p>
<p class="hangnum"><a name="para498"></a><a name="para498_kn11"></a><span class="paranum">498</span>.</p>
<p class="gatha1"> ‘‘Ubho puttā kālaṅkatā, panthe mayhaṃ patī mato;</p>
<p class="gathalast">Mātā pitā ca bhātā ca, ekacitamhi ḍayhare.</p>
<p class="hangnum"><a name="para499"></a><a name="para499_kn11"></a><span class="paranum">499</span>.</p>
<p class="gatha1"> ‘‘Tadā kisā ca paṇḍu ca, anāthā dīnamānasā;</p>
<p class="gathalast">Ito tato bhamantīhaṃ <span class="note">[gacchantīhaṃ (syā.), gamentīhaṃ (ka.)]</span>, addasaṃ narasārathiṃ.</p>
<p class="hangnum"><a name="para500"></a><a name="para500_kn11"></a><span class="paranum">500</span>.</p>
<p class="gatha1"> ‘‘Tato avoca maṃ satthā, ‘putte mā soci assasa;</p>
<p class="gathalast">Attānaṃ te gavesassu, kiṃ niratthaṃ vihaññasi.</p>
<p class="hangnum"><a name="para501"></a><a name="para501_kn11"></a><span class="paranum">501</span>.</p>
<p class="gatha1"> ‘‘‘Na santi puttā tāṇāya, na ñātī napi bandhavā;</p>
<p class="gathalast">Antakenādhipannassa, natthi ñātīsu tāṇatā’.</p>
<p class="hangnum"><a name="para502"></a><a name="para502_kn11"></a><span class="paranum">502</span>.</p>
<p class="gatha1"> ‘‘Taṃ <a name="T2.0323"></a><a name="M2.0239"></a> sutvā munino vākyaṃ, paṭhamaṃ phalamajjhagaṃ;</p>
<p class="gathalast">Pabbajitvāna naciraṃ, arahattamapāpuṇiṃ.</p>
<p class="hangnum"><a name="para503"></a><a name="para503_kn11"></a><span class="paranum">503</span>.</p>
<p class="gatha1"> ‘‘Iddhīsu <a name="P2.0560"></a> ca vasī homi, dibbāya sotadhātuyā;</p>
<p class="gathalast">Paracittāni jānāmi, satthusāsanakārikā.</p>
<p class="hangnum"><a name="para504"></a><a name="para504_kn11"></a><span class="paranum">504</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Khepetvā āsave sabbe, visuddhāsiṃ sunimmalā.</p>
<p class="hangnum"><a name="para505"></a><a name="para505_kn11"></a><span class="paranum">505</span>.</p>
<p class="gatha1"> ‘‘Tatohaṃ vinayaṃ sabbaṃ, santike sabbadassino;</p>
<p class="gathalast">Uggahiṃ sabbavitthāraṃ, byāhariñca yathātathaṃ.</p>
<p class="hangnum"><a name="para506"></a><a name="para506_kn11"></a><span class="paranum">506</span>.</p>
<p class="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>
<p class="gathalast">Aggā vinayadhārīnaṃ, paṭācārāva ekikā.</p>
<p class="hangnum"><a name="para507"></a><a name="para507_kn11"></a><span class="paranum">507</span>.</p>
<p class="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para508"></a><a name="para508_kn11"></a><span class="paranum">508</span>.</p>
<p class="gatha1"> ‘‘Yassatthāya pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para509"></a><a name="para509_kn11"></a><span class="paranum">509</span>.</p>
<p class="gatha1"> ‘‘Kilesā <a name="V2.0229"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para510"></a><a name="para510_kn11"></a><span class="paranum">510</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para511"></a><a name="para511_kn11"></a><span class="paranum">511</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T2.0324"></a> sudaṃ paṭācārā bhikkhunī imā gāthāyo abhāsitthāti.</p>
<p class="centered">Paṭācārātheriyāpadānaṃ dasamaṃ.</p>
<p class="centered">Ekūposathikavaggo dutiyo.</p>
<p class="bodytext">Tassuddānaṃ –</p>
<p class="gatha1">Ekūposathikā ceva, saḷalā cātha modakā;</p>
<p class="gathalast">Ekāsanā pañcadīpā, naḷamālī ca gotamī.</p>
<p class="gatha1">Khemā uppalavaṇṇā ca, paṭācārā ca bhikkhunī;</p>
<p class="gathalast">Gāthā satāni pañceva, nava cāpi taduttari.</p>
<a name="kn11_3"></a>
<p class="chapter">3. Kuṇḍalakesīvaggo</p>
<p class="subhead">1. Kuṇḍalakesātherīapadānaṃ</p>
<p class="hangnum"><a name="para1"></a><a name="para1_kn11"></a><span class="paranum">1</span>.</p>
<p class="gatha1"> ‘‘Padumuttaro <a name="T2.0325"></a><a name="M2.0240"></a><a name="V2.0230"></a> nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para2"></a><a name="para2_kn11"></a><span class="paranum">2</span>.</p>
<p class="gatha1"> ‘‘Tadāhaṃ haṃsavatiyaṃ, jātā seṭṭhikule ahuṃ;</p>
<p class="gathalast">Nānāratanapajjote, mahāsukhasamappitā.</p>
<p class="hangnum"><a name="para3"></a><a name="para3_kn11"></a><span class="paranum">3</span>.</p>
<p class="gatha1"> ‘‘Upetvā <a name="P2.0561"></a> taṃ mahāvīraṃ, assosiṃ dhammadesanaṃ;</p>
<p class="gathalast">Tato jātappasādāhaṃ, upesiṃ saraṇaṃ jinaṃ.</p>
<p class="hangnum"><a name="para4"></a><a name="para4_kn11"></a><span class="paranum">4</span>.</p>
<p class="gatha1"> ‘‘Tadā mahākāruṇiko, padumuttaranāmako;</p>
<p class="gathalast">Khippābhiññānamagganti, ṭhapesi bhikkhuniṃ subhaṃ.</p>
<p class="hangnum"><a name="para5"></a><a name="para5_kn11"></a><span class="paranum">5</span>.</p>
<p class="gatha1"> ‘‘Taṃ sutvā muditā hutvā, dānaṃ datvā mahesino;</p>
<p class="gathalast">Nipacca sirasā pāde, taṃ ṭhānamabhipatthayiṃ.</p>
<p class="hangnum"><a name="para6"></a><a name="para6_kn11"></a><span class="paranum">6</span>.</p>
<p class="gatha1"> ‘‘Anumodi mahāvīro, ‘bhadde yaṃ tebhipatthitaṃ;</p>
<p class="gathalast">Samijjhissati taṃ sabbaṃ, sukhinī hohi nibbutā.</p>
<p class="hangnum"><a name="para7"></a><a name="para7_kn11"></a><span class="paranum">7</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para8"></a><a name="para8_kn11"></a><span class="paranum">8</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Bhaddākuṇḍalakesāti, hessati satthu sāvikā’.</p>
<p class="hangnum"><a name="para9"></a><a name="para9_kn11"></a><span class="paranum">9</span>.</p>
<p class="gatha1"> ‘‘Tena <a name="T2.0326"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para10"></a><a name="para10_kn11"></a><span class="paranum">10</span>.</p>
<p class="gatha1"> ‘‘Tato cutā yāmamagaṃ, tatohaṃ tusitaṃ gatā;</p>
<p class="gathalast">Tato ca nimmānaratiṃ, vasavattipuraṃ tato.</p>
<p class="hangnum"><a name="para11"></a><a name="para11_kn11"></a><span class="paranum">11</span>.</p>
<p class="gatha1"> ‘‘Yattha yatthūpapajjāmi, tassa kammassa vāhasā;</p>
<p class="gathalast">Tattha tattheva rājūnaṃ, mahesittamakārayiṃ.</p>
<p class="hangnum"><a name="para12"></a><a name="para12_kn11"></a><span class="paranum">12</span>.</p>
<p class="gatha1"> ‘‘Tato <a name="V2.0231"></a> cutā manussesu, rājūnaṃ cakkavattinaṃ;</p>
<p class="gathalast">Maṇḍalīnañca rājūnaṃ, mahesittamakārayiṃ.</p>
<p class="hangnum"><a name="para13"></a><a name="para13_kn11"></a><span class="paranum">13</span>.</p>
<p class="gatha1"> ‘‘Sampattiṃ <a name="M2.0241"></a> anubhotvāna, devesu mānusesu ca;</p>
<p class="gathalast">Sabbattha sukhitā hutvā, nekakappesu saṃsariṃ.</p>
<p class="hangnum"><a name="para14"></a><a name="para14_kn11"></a><span class="paranum">14</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para15"></a><a name="para15_kn11"></a><span class="paranum">15</span>.</p>
<p class="gatha1"> ‘‘Upaṭṭhāko mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para16"></a><a name="para16_kn11"></a><span class="paranum">16</span>.</p>
<p class="gatha1"> ‘‘Tassa dhītā catutthāsiṃ, bhikkhudāyīti vissutā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para17"></a><a name="para17_kn11"></a><span class="paranum">17</span>.</p>
<p class="gatha1"> ‘‘Anujāni na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="hangnum"><a name="para18"></a><a name="para18_kn11"></a><span class="paranum">18</span>.</p>
<p class="gatha1"> ‘‘Komāribrahmacariyaṃ, rājakaññā sukhedhitā;</p>
<p class="gathalast">Buddhopaṭṭhānaniratā, muditā satta dhītaro.</p>
<p class="hangnum"><a name="para19"></a><a name="para19_kn11"></a><span class="paranum">19</span>.</p>
<p class="gatha1"> ‘‘Samaṇī <a name="T2.0327"></a> samaṇaguttā ca, bhikkhunī bhikkhudāyikā;</p>
<p class="gathalast">Dhammā ceva sudhammā ca, sattamī saṅghadāyikā.</p>
<p class="hangnum"><a name="para20"></a><a name="para20_kn11"></a><span class="paranum">20</span>.</p>
<p class="gatha1"> ‘‘Khemā <a name="P2.0562"></a> uppalavaṇṇā ca, paṭācārā ahaṃ tadā;</p>
<p class="gathalast">Kisāgotamī dhammadinnā, visākhā hoti sattamī.</p>
<p class="hangnum"><a name="para21"></a><a name="para21_kn11"></a><span class="paranum">21</span>.</p>
<p class="gatha1"> ‘‘Tehi kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para22"></a><a name="para22_kn11"></a><span class="paranum">22</span>.</p>
<p class="gatha1"> ‘‘Pacchime ca bhave dāni, giribbajapuruttame;</p>
<p class="gathalast">Jātā seṭṭhikule phīte, yadāhaṃ yobbane ṭhitā.</p>
<p class="hangnum"><a name="para23"></a><a name="para23_kn11"></a><span class="paranum">23</span>.</p>
<p class="gatha1"> ‘‘Coraṃ vadhatthaṃ nīyantaṃ, disvā rattā tahiṃ ahaṃ;</p>
<p class="gathalast">Pitā me taṃ sahassena, mocayitvā vadhā tato.</p>
<p class="hangnum"><a name="para24"></a><a name="para24_kn11"></a><span class="paranum">24</span>.</p>
<p class="gatha1"> ‘‘Adāsi tassa maṃ tāto, viditvāna manaṃ mama;</p>
<p class="gathalast">Tassāhamāsiṃ visaṭṭhā, atīva dayitā hitā.</p>
<p class="hangnum"><a name="para25"></a><a name="para25_kn11"></a><span class="paranum">25</span>.</p>
<p class="gatha1"> ‘‘So me bhūsanalobhena, balimajjhāsayo <span class="note">[khalitajjhāsayo (sī.), baliṃ paccāharaṃ (syā.), mālapacchāhataṃ (pī.)]</span> diso;</p>
<p class="gathalast">Corappapātaṃ netvāna, pabbataṃ cetayī vadhaṃ.</p>
<p class="hangnum"><a name="para26"></a><a name="para26_kn11"></a><span class="paranum">26</span>.</p>
<p class="gatha1"> ‘‘Tadāhaṃ <a name="M2.0242"></a><a name="V2.0232"></a> paṇamitvāna, sattukaṃ sukatañjalī;</p>
<p class="gathalast">Rakkhantī attano pāṇaṃ, idaṃ vacanamabraviṃ.</p>
<p class="hangnum"><a name="para27"></a><a name="para27_kn11"></a><span class="paranum">27</span>.</p>
<p class="gatha1"> ‘‘‘Idaṃ suvaṇṇakeyūraṃ, muttā veḷuriyā bahū;</p>
<p class="gathalast">Sabbaṃ harassu <span class="note">[varassu (ka.)]</span> bhaddante, mañca dāsīti sāvaya’.</p>
<p class="hangnum"><a name="para28"></a><a name="para28_kn11"></a><span class="paranum">28</span>.</p>
<p class="gatha1"> ‘‘‘Oropayassu kalyāṇī, mā bāḷhaṃ paridevasi;</p>
<p class="gathalast">Na cāhaṃ abhijānāmi, ahantvā dhanamābhataṃ’.</p>
<p class="hangnum"><a name="para29"></a><a name="para29_kn11"></a><span class="paranum">29</span>.</p>
<p class="gatha1"> ‘‘‘Yato <a name="T2.0328"></a> sarāmi attānaṃ, yato pattosmi viññutaṃ;</p>
<p class="gathalast">Na cāhaṃ abhijānāmi, aññaṃ piyataraṃ tayā’.</p>
<p class="hangnum"><a name="para30"></a><a name="para30_kn11"></a><span class="paranum">30</span>.</p>
<p class="gatha1"> ‘‘‘Ehi taṃ upagūhissaṃ, katvāna taṃ padakkhiṇaṃ;</p>
<p class="gathalast">Na ca dāni puno atthi <span class="note">[taṃ vandāmi puna natthi (syā.)]</span>, mama tuyhañca saṅgamo.</p>
<p class="hangnum"><a name="para31"></a><a name="para31_kn11"></a><span class="paranum">31</span>.</p>
<p class="gatha1"> ‘‘‘Na hi sabbesu ṭhānesu, puriso hoti paṇḍito;</p>
<p class="gathalast">Itthīpi paṇḍitā hoti, tattha tattha vicakkhaṇā.</p>
<p class="hangnum"><a name="para32"></a><a name="para32_kn11"></a><span class="paranum">32</span>.</p>
<p class="gatha1"> ‘‘‘Na hi sabbesu ṭhānesu, puriso hoti paṇḍito;</p>
<p class="gathalast">Itthīpi paṇḍitā hoti, lahuṃ atthavicintikā.</p>
<p class="hangnum"><a name="para33"></a><a name="para33_kn11"></a><span class="paranum">33</span>.</p>
<p class="gatha1"> ‘‘‘Lahuñca <a name="P2.0563"></a> vata khippañca, nikaṭṭhe <span class="note">[nekatthe (sī. syā.)]</span> samacetayiṃ;</p>
<p class="gathalast">Migaṃ uṇṇā yathā evaṃ <span class="note">[cittapuṇṇāya tāneva (syā.), migaṃ puṇṇāya teneva (pī.)]</span>, tadāhaṃ sattukaṃ vadhiṃ.</p>
<p class="hangnum"><a name="para34"></a><a name="para34_kn11"></a><span class="paranum">34</span>.</p>
<p class="gatha1"> ‘‘‘Yo ca uppatitaṃ atthaṃ, na khippamanubujjhati;</p>
<p class="gathalast">So haññate mandamati, corova girigabbhare.</p>
<p class="hangnum"><a name="para35"></a><a name="para35_kn11"></a><span class="paranum">35</span>.</p>
<p class="gatha1"> ‘‘‘Yo ca uppatitaṃ atthaṃ, khippameva nibodhati;</p>
<p class="gathalast">Muccate sattusambādhā, tadāhaṃ sattukā yathā’.</p>
<p class="hangnum"><a name="para36"></a><a name="para36_kn11"></a><span class="paranum">36</span>.</p>
<p class="gatha1"> ‘‘Tadāhaṃ pātayitvāna, giriduggamhi sattukaṃ;</p>
<p class="gathalast">Santikaṃ setavatthānaṃ, upetvā pabbajiṃ ahaṃ.</p>
<p class="hangnum"><a name="para37"></a><a name="para37_kn11"></a><span class="paranum">37</span>.</p>
<p class="gatha1"> ‘‘Saṇḍāsena ca kese me, luñcitvā sabbaso tadā;</p>
<p class="gathalast">Pabbajitvāna samayaṃ, ācikkhiṃsu nirantaraṃ.</p>
<p class="hangnum"><a name="para38"></a><a name="para38_kn11"></a><span class="paranum">38</span>.</p>
<p class="gatha1"> ‘‘Tato taṃ uggahetvāhaṃ, nisīditvāna ekikā;</p>
<p class="gathalast">Samayaṃ taṃ vicintesiṃ, suvāno mānusaṃ karaṃ.</p>
<p class="hangnum"><a name="para39"></a><a name="para39_kn11"></a><span class="paranum">39</span>.</p>
<p class="gatha1"> ‘‘Chinnaṃ <a name="T2.0329"></a><a name="M2.0243"></a> gayha samīpe me, pātayitvā apakkami;</p>
<p class="gathalast">Disvā nimittamalabhiṃ, hatthaṃ taṃ puḷavākulaṃ.</p>
<p class="hangnum"><a name="para40"></a><a name="para40_kn11"></a><span class="paranum">40</span>.</p>
<p class="gatha1"> ‘‘Tato <a name="V2.0233"></a> uṭṭhāya saṃviggā, apucchiṃ sahadhammike;</p>
<p class="gathalast">Te avocuṃ vijānanti, taṃ atthaṃ sakyabhikkhavo.</p>
<p class="hangnum"><a name="para41"></a><a name="para41_kn11"></a><span class="paranum">41</span>.</p>
<p class="gatha1"> ‘‘Sāhaṃ tamatthaṃ pucchissaṃ, upetvā buddhasāvake;</p>
<p class="gathalast">Te mamādāya gacchiṃsu, buddhaseṭṭhassa santikaṃ.</p>
<p class="hangnum"><a name="para42"></a><a name="para42_kn11"></a><span class="paranum">42</span>.</p>
<p class="gatha1"> ‘‘So me dhammamadesesi, khandhāyatanadhātuyo;</p>
<p class="gathalast">Asubhāniccadukkhāti, anattāti ca nāyako.</p>
<p class="hangnum"><a name="para43"></a><a name="para43_kn11"></a><span class="paranum">43</span>.</p>
<p class="gatha1"> ‘‘Tassa dhammaṃ suṇitvāhaṃ, dhammacakkhuṃ visodhayiṃ;</p>
<p class="gathalast">Tato viññātasaddhammā, pabbajjaṃ upasampadaṃ.</p>
<p class="hangnum"><a name="para44"></a><a name="para44_kn11"></a><span class="paranum">44</span>.</p>
<p class="gatha1"> ‘‘Āyācito tadā āha, ‘ehi bhadde’ti nāyako;</p>
<p class="gathalast">Tadāhaṃ upasampannā, parittaṃ toyamaddasaṃ.</p>
<p class="hangnum"><a name="para45"></a><a name="para45_kn11"></a><span class="paranum">45</span>.</p>
<p class="gatha1"> ‘‘Pādapakkhālanenāhaṃ<a name="P2.0564"></a>, ñatvā saudayabbayaṃ;</p>
<p class="gathalast">Tathā sabbepi saṅkhāre, īdisaṃ cintayiṃ <span class="note">[saṅkhārā, iti saṃcintayiṃ (sī. syā. pī.)]</span> tadā.</p>
<p class="hangnum"><a name="para46"></a><a name="para46_kn11"></a><span class="paranum">46</span>.</p>
<p class="gatha1"> ‘‘Tato cittaṃ vimucci me, anupādāya sabbaso;</p>
<p class="gathalast">Khippābhiññānamaggaṃ me, tadā paññāpayī jino.</p>
<p class="hangnum"><a name="para47"></a><a name="para47_kn11"></a><span class="paranum">47</span>.</p>
<p class="gatha1"> ‘‘Iddhīsu ca vasī homi, dibbāya sotadhātuyā;</p>
<p class="gathalast">Paracittāni jānāmi, satthusāsanakārikā.</p>
<p class="hangnum"><a name="para48"></a><a name="para48_kn11"></a><span class="paranum">48</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Khepetvā āsave sabbe, visuddhāsiṃ sunimmalā.</p>
<p class="hangnum"><a name="para49"></a><a name="para49_kn11"></a><span class="paranum">49</span>.</p>
<p class="gatha1"> ‘‘Pariciṇṇo <a name="T2.0330"></a> mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para50"></a><a name="para50_kn11"></a><span class="paranum">50</span>.</p>
<p class="gatha1"> ‘‘Yassatthāya pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para51"></a><a name="para51_kn11"></a><span class="paranum">51</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ me vimalaṃ suddhaṃ, buddhaseṭṭhassa sāsane.</p>
<p class="hangnum"><a name="para52"></a><a name="para52_kn11"></a><span class="paranum">52</span>.</p>
<p class="gatha1"> ‘‘Kilesā <a name="M2.0244"></a> jhāpitā mayhaṃ, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāmi anāsavā.</p>
<p class="hangnum"><a name="para53"></a><a name="para53_kn11"></a><span class="paranum">53</span>.</p>
<p class="gatha1"> ‘‘Svāgataṃ vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para54"></a><a name="para54_kn11"></a><span class="paranum">54</span>.</p>
<p class="gatha1"> ‘‘Paṭisambhidā <a name="V2.0234"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ bhaddākuṇḍalakesā bhikkhunī imā gāthāyo abhāsitthāti.</p>
<p class="centered">Kuṇḍalakesātheriyāpadānaṃ paṭhamaṃ.</p>
<p class="subhead">2. Kisāgotamītherīapadānaṃ</p>
<p class="hangnum"><a name="para55"></a><a name="para55_kn11"></a><span class="paranum">55</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para56"></a><a name="para56_kn11"></a><span class="paranum">56</span>.</p>
<p class="gatha1"> ‘‘Tadāhaṃ <a name="T2.0331"></a> haṃsavatiyaṃ, jātā aññatare kule;</p>
<p class="gathalast">Upetvā taṃ naravaraṃ, saraṇaṃ samupāgamiṃ.</p>
<p class="hangnum"><a name="para57"></a><a name="para57_kn11"></a><span class="paranum">57</span>.</p>
<p class="gatha1"> ‘‘Dhammañca tassa assosiṃ, catusaccūpasañhitaṃ;</p>
<p class="gathalast">Madhuraṃ paramassādaṃ, vaṭṭasantisukhāvahaṃ <span class="note">[cittasanti … (syā.)]</span>.</p>
<p class="hangnum"><a name="para58"></a><a name="para58_kn11"></a><span class="paranum">58</span>.</p>
<p class="gatha1"> ‘‘Tadā ca bhikkhuniṃ vīro, lūkhacīvaradhāriniṃ;</p>
<p class="gathalast">Ṭhapento etadaggamhi, vaṇṇayī purisuttamo.</p>
<p class="hangnum"><a name="para59"></a><a name="para59_kn11"></a><span class="paranum">59</span>.</p>
<p class="gatha1"> ‘‘Janetvānappakaṃ <a name="P2.0565"></a> pītiṃ, sutvā bhikkhuniyā guṇe;</p>
<p class="gathalast">Kāraṃ katvāna buddhassa, yathāsatti yathābalaṃ.</p>
<p class="hangnum"><a name="para60"></a><a name="para60_kn11"></a><span class="paranum">60</span>.</p>
<p class="gatha1"> ‘‘Nipacca munivaraṃ taṃ, taṃ ṭhānamabhipatthayiṃ;</p>
<p class="gathalast">Tadānumodi sambuddho, ṭhānalābhāya nāyako.</p>
<p class="hangnum"><a name="para61"></a><a name="para61_kn11"></a><span class="paranum">61</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para62"></a><a name="para62_kn11"></a><span class="paranum">62</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Kisāgotamī <span class="note">[gotamī nāma (sī. ka.)]</span> nāmena, hessati satthu sāvikā’.</p>
<p class="hangnum"><a name="para63"></a><a name="para63_kn11"></a><span class="paranum">63</span>.</p>
<p class="gatha1"> ‘‘Taṃ <a name="M2.0245"></a> sutvā muditā hutvā, yāvajīvaṃ tadā jinaṃ;</p>
<p class="gathalast">Mettacittā paricariṃ, paccayehi vināyakaṃ.</p>
<p class="hangnum"><a name="para64"></a><a name="para64_kn11"></a><span class="paranum">64</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para65"></a><a name="para65_kn11"></a><span class="paranum">65</span>.</p>
<p class="gatha1"> ‘‘Imamhi <a name="V2.0235"></a> bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para66"></a><a name="para66_kn11"></a><span class="paranum">66</span>.</p>
<p class="gatha1"> ‘‘Upaṭṭhāko <a name="T2.0332"></a> mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para67"></a><a name="para67_kn11"></a><span class="paranum">67</span>.</p>
<p class="gatha1"> ‘‘Pañcamī tassa dhītāsiṃ, dhammā nāmena vissutā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para68"></a><a name="para68_kn11"></a><span class="paranum">68</span>.</p>
<p class="gatha1"> ‘‘Anujāni na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="hangnum"><a name="para69"></a><a name="para69_kn11"></a><span class="paranum">69</span>.</p>
<p class="gatha1"> ‘‘Komāribrahmacariyaṃ, rājakaññā sukhedhitā;</p>
<p class="gathalast">Buddhopaṭṭhānaniratā, muditā satta dhītaro.</p>
<p class="hangnum"><a name="para70"></a><a name="para70_kn11"></a><span class="paranum">70</span>.</p>
<p class="gatha1"> ‘‘Samaṇī samaṇaguttā ca, bhikkhunī bhikkhudāyikā;</p>
<p class="gathalast">Dhammā ceva sudhammā ca, sattamī saṅghadāyikā.</p>
<p class="hangnum"><a name="para71"></a><a name="para71_kn11"></a><span class="paranum">71</span>.</p>
<p class="gatha1"> ‘‘Khemā uppalavaṇṇā ca, paṭācārā ca kuṇḍalā;</p>
<p class="gathalast">Ahañca dhammadinnā ca, visākhā hoti sattamī.</p>
<p class="hangnum"><a name="para72"></a><a name="para72_kn11"></a><span class="paranum">72</span>.</p>
<p class="gatha1"> ‘‘Tehi kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para73"></a><a name="para73_kn11"></a><span class="paranum">73</span>.</p>
<p class="gatha1"> ‘‘Pacchime ca bhave dāni, jātā seṭṭhikule ahaṃ;</p>
<p class="gathalast">Duggate adhane naṭṭhe <span class="note">[nīce (syā.), niddhe (pī.)]</span>, gatā ca sadhanaṃ kulaṃ.</p>
<p class="hangnum"><a name="para74"></a><a name="para74_kn11"></a><span class="paranum">74</span>.</p>
<p class="gatha1"> ‘‘Patiṃ ṭhapetvā sesā me, dessanti adhanā iti;</p>
<p class="gathalast">Yadā ca pasūtā <span class="note">[sasutā (sī. pī.)]</span> āsiṃ, sabbesaṃ dayitā tadā.</p>
<p class="hangnum"><a name="para75"></a><a name="para75_kn11"></a><span class="paranum">75</span>.</p>
<p class="gatha1"> ‘‘Yadā <a name="P2.0566"></a> so taruṇo bhaddo <span class="note">[putto (sī. syā.)]</span>, komalako <span class="note">[komārako (syā.), komalaṅgo (sī. pī.)]</span> sukhedhito;</p>
<p class="gathalast">Sapāṇamiva kanto me, tadā yamavasaṃ gato.</p>
<p class="hangnum"><a name="para76"></a><a name="para76_kn11"></a><span class="paranum">76</span>.</p>
<p class="gatha1"> ‘‘Sokaṭṭā <a name="T2.0333"></a> dīnavadanā<a name="M2.0246"></a>, assunettā rudammukhā;</p>
<p class="gathalast">Mataṃ kuṇapamādāya, vilapantī gamāmahaṃ.</p>
<p class="hangnum"><a name="para77"></a><a name="para77_kn11"></a><span class="paranum">77</span>.</p>
<p class="gatha1"> ‘‘Tadā ekena sandiṭṭhā, upetvābhisakkuttamaṃ;</p>
<p class="gathalast">Avocaṃ dehi bhesajjaṃ, puttasañjīvananti bho.</p>
<p class="hangnum"><a name="para78"></a><a name="para78_kn11"></a><span class="paranum">78</span>.</p>
<p class="gatha1"> ‘‘Na vijjante matā yasmiṃ, gehe siddhatthakaṃ tato;</p>
<p class="gathalast">Āharāti jino āha, vinayopāyakovido.</p>
<p class="hangnum"><a name="para79"></a><a name="para79_kn11"></a><span class="paranum">79</span>.</p>
<p class="gatha1"> ‘‘Tadā <a name="V2.0236"></a> gamitvā sāvatthiṃ, na labhiṃ tādisaṃ gharaṃ;</p>
<p class="gathalast">Kuto siddhatthakaṃ tasmā, tato laddhā satiṃ ahaṃ.</p>
<p class="hangnum"><a name="para80"></a><a name="para80_kn11"></a><span class="paranum">80</span>.</p>
<p class="gatha1"> ‘‘Kuṇapaṃ chaḍḍayitvāna, upesiṃ lokanāyakaṃ;</p>
<p class="gathalast">Dūratova mamaṃ disvā, avoca madhurassaro.</p>
<p class="hangnum"><a name="para81"></a><a name="para81_kn11"></a><span class="paranum">81</span>.</p>
<p class="gatha1"> ‘‘‘Yo ca vassasataṃ jīve, apassaṃ udayabbayaṃ;</p>
<p class="gathalast">Ekāhaṃ jīvitaṃ seyyo, passato udayabbayaṃ.</p>
<p class="hangnum"><a name="para82"></a><a name="para82_kn11"></a><span class="paranum">82</span>.</p>
<p class="gatha1"> ‘‘‘Na gāmadhammo nigamassa dhammo, na cāpiyaṃ ekakulassa dhammo;</p>
<p class="gathalast">Sabbassa lokassa sadevakassa, eseva dhammo yadidaṃ aniccatā’.</p>
<p class="hangnum"><a name="para83"></a><a name="para83_kn11"></a><span class="paranum">83</span>.</p>
<p class="gatha1"> ‘‘Sāhaṃ sutvānimā <span class="note">[sahasutvānimā (ka.)]</span> gāthā, dhammacakkhuṃ visodhayiṃ;</p>
<p class="gathalast">Tato viññātasaddhammā, pabbajiṃ anagāriyaṃ.</p>
<p class="hangnum"><a name="para84"></a><a name="para84_kn11"></a><span class="paranum">84</span>.</p>
<p class="gatha1"> ‘‘Tathā pabbajitā santī, yuñjantī jinasāsane;</p>
<p class="gathalast">Na cireneva kālena, arahattamapāpuṇiṃ.</p>
<p class="hangnum"><a name="para85"></a><a name="para85_kn11"></a><span class="paranum">85</span>.</p>
<p class="gatha1"> ‘‘Iddhīsu <a name="T2.0334"></a> ca vasī homi, dibbāya sotadhātuyā;</p>
<p class="gathalast">Paracittāni jānāmi, satthusāsanakārikā.</p>
<p class="hangnum"><a name="para86"></a><a name="para86_kn11"></a><span class="paranum">86</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Khepetvā āsave sabbe, visuddhāsiṃ sunimmalā.</p>
<p class="hangnum"><a name="para87"></a><a name="para87_kn11"></a><span class="paranum">87</span>.</p>
<p class="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para88"></a><a name="para88_kn11"></a><span class="paranum">88</span>.</p>
<p class="gatha1"> ‘‘Yassatthāya <a name="M2.0247"></a><a name="P2.0567"></a> pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para89"></a><a name="para89_kn11"></a><span class="paranum">89</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ me vimalaṃ suddhaṃ, buddhaseṭṭhassa vāhasā.</p>
<p class="hangnum"><a name="para90"></a><a name="para90_kn11"></a><span class="paranum">90</span>.</p>
<p class="gatha1"> ‘‘Saṅkārakūṭā āhitvā, susānā rathiyāpi ca;</p>
<p class="gathalast">Tato saṅghāṭikaṃ katvā, lūkhaṃ dhāremi cīvaraṃ.</p>
<p class="hangnum"><a name="para91"></a><a name="para91_kn11"></a><span class="paranum">91</span>.</p>
<p class="gatha1"> ‘‘Jino tasmiṃ guṇe tuṭṭho, lūkhacīvaradhāraṇe;</p>
<p class="gathalast">Ṭhapesi etadaggamhi, parisāsu vināyako.</p>
<p class="hangnum"><a name="para92"></a><a name="para92_kn11"></a><span class="paranum">92</span>.</p>
<p class="gatha1"> ‘‘Kilesā <a name="V2.0237"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para93"></a><a name="para93_kn11"></a><span class="paranum">93</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para94"></a><a name="para94_kn11"></a><span class="paranum">94</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ <a name="T2.0335"></a> sudaṃ kisāgotamī bhikkhunī imā gāthāyo abhāsitthāti.</p>
<p class="centered">Kisāgotamītheriyāpadānaṃ dutiyaṃ.</p>
<p class="subhead">3. Dhammadinnātherīapadānaṃ</p>
<p class="hangnum"><a name="para95"></a><a name="para95_kn11"></a><span class="paranum">95</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para96"></a><a name="para96_kn11"></a><span class="paranum">96</span>.</p>
<p class="gatha1"> ‘‘Tadāhaṃ haṃsavatiyaṃ, kule aññatare ahuṃ;</p>
<p class="gathalast">Parakammakārī āsiṃ, nipakā sīlasaṃvutā.</p>
<p class="hangnum"><a name="para97"></a><a name="para97_kn11"></a><span class="paranum">97</span>.</p>
<p class="gatha1"> ‘‘Padumuttarabuddhassa, sujāto aggasāvako;</p>
<p class="gathalast">Vihārā abhinikkhamma, piṇḍapātāya <span class="note">[pattamādāya (ka.)]</span> gacchati.</p>
<p class="hangnum"><a name="para98"></a><a name="para98_kn11"></a><span class="paranum">98</span>.</p>
<p class="gatha1"> ‘‘Ghaṭaṃ gahetvā gacchantī, tadā udakahārikā;</p>
<p class="gathalast">Taṃ disvā adadaṃ pūpaṃ, pasannā sehi pāṇibhi.</p>
<p class="hangnum"><a name="para99"></a><a name="para99_kn11"></a><span class="paranum">99</span>.</p>
<p class="gatha1"> ‘‘Paṭiggahetvā tattheva, nisinno paribhuñji so;</p>
<p class="gathalast">Tato netvāna taṃ gehaṃ, adāsiṃ tassa bhojanaṃ.</p>
<p class="hangnum"><a name="para100"></a><a name="para100_kn11"></a><span class="paranum">100</span>.</p>
<p class="gatha1"> ‘‘Tato <a name="M2.0248"></a> me ayyako tuṭṭho, akarī suṇisaṃ sakaṃ;</p>
<p class="gathalast">Sassuyā saha gantvāna, sambuddhaṃ abhivādayiṃ.</p>
<p class="hangnum"><a name="para101"></a><a name="para101_kn11"></a><span class="paranum">101</span>.</p>
<p class="gatha1"> ‘‘Tadā so dhammakathikaṃ, bhikkhuniṃ parikittayaṃ;</p>
<p class="gathalast">Ṭhapesi etadaggamhi, taṃ sutvā muditā ahaṃ.</p>
<p class="hangnum"><a name="para102"></a><a name="para102_kn11"></a><span class="paranum">102</span>.</p>
<p class="gatha1"> ‘‘Nimantayitvā <a name="P2.0568"></a> sugataṃ, sasaṅghaṃ lokanāyakaṃ;</p>
<p class="gathalast">Mahādānaṃ daditvāna, taṃ ṭhānamabhipatthayiṃ.</p>
<p class="hangnum"><a name="para103"></a><a name="para103_kn11"></a><span class="paranum">103</span>.</p>
<p class="gatha1"> ‘‘Tato <a name="T2.0336"></a> maṃ sugato āha, ghananinnādasussaro <span class="note">[ghananinnādasussare (ka.)]</span>;</p>
<p class="gathalast">‘Mamupaṭṭhānanirate, sasaṅghaparivesike.</p>
<p class="hangnum"><a name="para104"></a><a name="para104_kn11"></a><span class="paranum">104</span>.</p>
<p class="gatha1"> ‘‘‘Saddhammassavane <a name="V2.0238"></a> yutte, guṇavaddhitamānase;</p>
<p class="gathalast">Bhadde bhavassu muditā, lacchase paṇidhīphalaṃ.</p>
<p class="hangnum"><a name="para105"></a><a name="para105_kn11"></a><span class="paranum">105</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para106"></a><a name="para106_kn11"></a><span class="paranum">106</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Dhammadinnāti nāmena, hessati satthu sāvikā’.</p>
<p class="hangnum"><a name="para107"></a><a name="para107_kn11"></a><span class="paranum">107</span>.</p>
<p class="gatha1"> ‘‘Taṃ sutvā muditā hutvā, yāvajīvaṃ mahāmuniṃ;</p>
<p class="gathalast">Mettacittā paricariṃ, paccayehi vināyakaṃ.</p>
<p class="hangnum"><a name="para108"></a><a name="para108_kn11"></a><span class="paranum">108</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para109"></a><a name="para109_kn11"></a><span class="paranum">109</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para110"></a><a name="para110_kn11"></a><span class="paranum">110</span>.</p>
<p class="gatha1"> ‘‘Upaṭṭhāko mahesissa, tadā āsi narissaro;</p>
<p class="gathalast">Kāsirājā kikī nāma, bārāṇasipuruttame.</p>
<p class="hangnum"><a name="para111"></a><a name="para111_kn11"></a><span class="paranum">111</span>.</p>
<p class="gatha1"> ‘‘Chaṭṭhā tassāsahaṃ dhītā, sudhammā iti vissutā;</p>
<p class="gathalast">Dhammaṃ sutvā jinaggassa, pabbajjaṃ samarocayiṃ.</p>
<p class="hangnum"><a name="para112"></a><a name="para112_kn11"></a><span class="paranum">112</span>.</p>
<p class="gatha1"> ‘‘Anujāni na no tāto, agāreva tadā mayaṃ;</p>
<p class="gathalast">Vīsavassasahassāni, vicarimha atanditā.</p>
<p class="centered">Tatiyaṃ bhāṇavāraṃ.</p>
<p class="hangnum"><a name="para113"></a><a name="para113_kn11"></a><span class="paranum">113</span>.</p>
<p class="gatha1"> ‘‘Komāribrahmacariyaṃ<a name="T2.0337"></a><a name="M2.0249"></a>, rājakaññā sukhedhitā;</p>
<p class="gathalast">Buddhopaṭṭhānaniratā, muditā satta dhītaro.</p>
<p class="hangnum"><a name="para114"></a><a name="para114_kn11"></a><span class="paranum">114</span>.</p>
<p class="gatha1"> ‘‘Samaṇī samaṇaguttā ca, bhikkhunī bhikkhudāyikā;</p>
<p class="gathalast">Dhammā ceva sudhammā ca, sattamī saṅghadāyikā.</p>
<p class="hangnum"><a name="para115"></a><a name="para115_kn11"></a><span class="paranum">115</span>.</p>
<p class="gatha1"> ‘‘Khemā uppalavaṇṇā ca, paṭācārā ca kuṇḍalā;</p>
<p class="gathalast">Gotamī ca ahañceva, visākhā hoti sattamī.</p>
<p class="hangnum"><a name="para116"></a><a name="para116_kn11"></a><span class="paranum">116</span>.</p>
<p class="gatha1"> ‘‘Tehi kammehi sukatehi, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para117"></a><a name="para117_kn11"></a><span class="paranum">117</span>.</p>
<p class="gatha1"> ‘‘Pacchime <a name="V2.0239"></a><a name="P2.0569"></a> ca bhave dāni, giribbajapuruttame;</p>
<p class="gathalast">Jātā seṭṭhikule phīte, sabbakāmasamiddhine.</p>
<p class="hangnum"><a name="para118"></a><a name="para118_kn11"></a><span class="paranum">118</span>.</p>
<p class="gatha1"> ‘‘Yadā rūpaguṇūpetā, paṭhame yobbane ṭhitā;</p>
<p class="gathalast">Tadā parakulaṃ gantvā, vasiṃ sukhasamappitā.</p>
<p class="hangnum"><a name="para119"></a><a name="para119_kn11"></a><span class="paranum">119</span>.</p>
<p class="gatha1"> ‘‘Upetvā lokasaraṇaṃ, suṇitvā dhammadesanaṃ;</p>
<p class="gathalast">Anāgāmiphalaṃ patto, sāmiko me subuddhimā.</p>
<p class="hangnum"><a name="para120"></a><a name="para120_kn11"></a><span class="paranum">120</span>.</p>
<p class="gatha1"> ‘‘Tadāhaṃ anujānetvā, pabbajiṃ anagāriyaṃ;</p>
<p class="gathalast">Na cireneva kālena, arahattamapāpuṇiṃ.</p>
<p class="hangnum"><a name="para121"></a><a name="para121_kn11"></a><span class="paranum">121</span>.</p>
<p class="gatha1"> ‘‘Tadā upāsako so maṃ, upagantvā apucchatha;</p>
<p class="gathalast">Gambhīre nipuṇe pañhe, te sabbe byākariṃ ahaṃ.</p>
<p class="hangnum"><a name="para122"></a><a name="para122_kn11"></a><span class="paranum">122</span>.</p>
<p class="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>
<p class="gathalast">‘Bhikkhuniṃ dhammakathikaṃ, nāññaṃ passāmi edisiṃ.</p>
<p class="hangnum"><a name="para123"></a><a name="para123_kn11"></a><span class="paranum">123</span>.</p>
<p class="gatha1"> ‘Dhammadinnā <a name="T2.0338"></a> yathā dhīrā, evaṃ dhāretha bhikkhavo’;</p>
<p class="gathalast">‘‘Evāhaṃ paṇḍitā homi <span class="note">[jātā (sī.), nāma (syā.)]</span>, nāyakenānukampitā.</p>
<p class="hangnum"><a name="para124"></a><a name="para124_kn11"></a><span class="paranum">124</span>.</p>
<p class="gatha1"> ‘‘Pariciṇṇo mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para125"></a><a name="para125_kn11"></a><span class="paranum">125</span>.</p>
<p class="gatha1"> ‘‘Yassatthāya pabbajitā, agārasmānagāriyaṃ;</p>
<p class="gathalast"> </p>
<p class="bodytext">So me attho anuppatto, sabbasaṃyojanakkhayo.</p>
<p class="hangnum"><a name="para126"></a><a name="para126_kn11"></a><span class="paranum">126</span>.</p>
<p class="gatha1"> ‘‘Iddhīsu <a name="M2.0250"></a> ca vasī homi, dibbāya sotadhātuyā;</p>
<p class="gathalast">Paracittāni jānāmi, satthusāsanakārikā.</p>
<p class="hangnum"><a name="para127"></a><a name="para127_kn11"></a><span class="paranum">127</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Khepetvā āsave sabbe, visuddhāsiṃ sunimmalā.</p>
<p class="hangnum"><a name="para128"></a><a name="para128_kn11"></a><span class="paranum">128</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para129"></a><a name="para129_kn11"></a><span class="paranum">129</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para130"></a><a name="para130_kn11"></a><span class="paranum">130</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ dhammadinnā bhikkhunī imā gāthāyo abhāsitthāti.</p>
<p class="centered">Dhammadinnātheriyāpadānaṃ tatiyaṃ.</p>
<p class="subhead">4. Sakulātherīapadānaṃ</p>
<p class="hangnum"><a name="para131"></a><a name="para131_kn11"></a><span class="paranum">131</span>.</p>
<p class="gatha1"> ‘‘Padumuttaro <a name="T2.0339"></a><a name="V2.0240"></a> nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para132"></a><a name="para132_kn11"></a><span class="paranum">132</span>.</p>
<p class="gatha1"> ‘‘Hitāya sabbasattānaṃ, sukhāya vadataṃ varo;</p>
<p class="gathalast">Atthāya purisājañño, paṭipanno sadevake.</p>
<p class="hangnum"><a name="para133"></a><a name="para133_kn11"></a><span class="paranum">133</span>.</p>
<p class="gatha1"> ‘‘Yasaggapatto <a name="P2.0570"></a> sirimā, kittivaṇṇagato jino;</p>
<p class="gathalast">Pūjito sabbalokassa, disāsabbāsu vissuto.</p>
<p class="hangnum"><a name="para134"></a><a name="para134_kn11"></a><span class="paranum">134</span>.</p>
<p class="gatha1"> ‘‘Uttiṇṇavicikiccho so, vītivattakathaṃkatho;</p>
<p class="gathalast">Sampuṇṇamanasaṅkappo, patto sambodhimuttamaṃ.</p>
<p class="hangnum"><a name="para135"></a><a name="para135_kn11"></a><span class="paranum">135</span>.</p>
<p class="gatha1"> ‘‘Anuppannassa maggassa, uppādetā naruttamo;</p>
<p class="gathalast">Anakkhātañca akkhāsi, asañjātañca sañjanī.</p>
<p class="hangnum"><a name="para136"></a><a name="para136_kn11"></a><span class="paranum">136</span>.</p>
<p class="gatha1"> ‘‘Maggaññū ca maggavidū, maggakkhāyī narāsabho;</p>
<p class="gathalast">Maggassa kusalo satthā, sārathīnaṃ varuttamo.</p>
<p class="hangnum"><a name="para137"></a><a name="para137_kn11"></a><span class="paranum">137</span>.</p>
<p class="gatha1"> ‘‘Mahākāruṇiko satthā, dhammaṃ desesi nāyako;</p>
<p class="gathalast">Nimugge kāmapaṅkamhi, samuddharati pāṇine.</p>
<p class="hangnum"><a name="para138"></a><a name="para138_kn11"></a><span class="paranum">138</span>.</p>
<p class="gatha1"> ‘‘Tadāhaṃ haṃsavatiyaṃ, jātā khattiyanandanā;</p>
<p class="gathalast">Surūpā sadhanā cāpi, dayitā ca sirīmatī.</p>
<p class="hangnum"><a name="para139"></a><a name="para139_kn11"></a><span class="paranum">139</span>.</p>
<p class="gatha1"> ‘‘Ānandassa <a name="M2.0251"></a> mahārañño, dhītā paramasobhaṇā;</p>
<p class="gathalast">Vemātā <span class="note">[vemātu (sī.)]</span> bhaginī cāpi, padumuttaranāmino.</p>
<p class="hangnum"><a name="para140"></a><a name="para140_kn11"></a><span class="paranum">140</span>.</p>
<p class="gatha1"> ‘‘Rājakaññāhi <a name="T2.0340"></a> sahitā, sabbābharaṇabhūsitā;</p>
<p class="gathalast">Upāgamma mahāvīraṃ, assosiṃ dhammadesanaṃ.</p>
<p class="hangnum"><a name="para141"></a><a name="para141_kn11"></a><span class="paranum">141</span>.</p>
<p class="gatha1"> ‘‘Tadā hi so lokagaru, bhikkhuniṃ dibbacakkhukaṃ;</p>
<p class="gathalast">Kittayaṃ parisāmajjhe <span class="note">[catuparisāya majjhe (syā.)]</span>, aggaṭṭhāne ṭhapesi taṃ.</p>
<p class="hangnum"><a name="para142"></a><a name="para142_kn11"></a><span class="paranum">142</span>.</p>
<p class="gatha1"> ‘‘Suṇitvā tamahaṃ haṭṭhā, dānaṃ datvāna satthuno;</p>
<p class="gathalast">Pūjitvāna ca sambuddhaṃ, dibbacakkhuṃ apatthayiṃ.</p>
<p class="hangnum"><a name="para143"></a><a name="para143_kn11"></a><span class="paranum">143</span>.</p>
<p class="gatha1"> ‘‘Tato avoca maṃ satthā, ‘nande lacchasi patthitaṃ;</p>
<p class="gathalast">Padīpadhammadānānaṃ, phalametaṃ sunicchitaṃ.</p>
<p class="hangnum"><a name="para144"></a><a name="para144_kn11"></a><span class="paranum">144</span>.</p>
<p class="gatha1"> ‘‘‘Satasahassito <a name="V2.0241"></a> kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para145"></a><a name="para145_kn11"></a><span class="paranum">145</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Sakulā nāma nāmena <span class="note">[sakulāti ca nāmena (syā.)]</span>, hessati satthu sāvikā’.</p>
<p class="hangnum"><a name="para146"></a><a name="para146_kn11"></a><span class="paranum">146</span>.</p>
<p class="gatha1"> ‘‘Tena <a name="P2.0571"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para147"></a><a name="para147_kn11"></a><span class="paranum">147</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para148"></a><a name="para148_kn11"></a><span class="paranum">148</span>.</p>
<p class="gatha1"> ‘‘Paribbājakinī āsiṃ, tadāhaṃ ekacārinī;</p>
<p class="gathalast">Bhikkhāya vicaritvāna, alabhiṃ telamattakaṃ.</p>
<p class="hangnum"><a name="para149"></a><a name="para149_kn11"></a><span class="paranum">149</span>.</p>
<p class="gatha1"> ‘‘Tena dīpaṃ padīpetvā, upaṭṭhiṃ sabbasaṃvariṃ;</p>
<p class="gathalast">Cetiyaṃ dvipadaggassa <span class="note">[dipadaggassa (sī. syā. pī.)]</span>, vippasannena cetasā.</p>
<p class="hangnum"><a name="para150"></a><a name="para150_kn11"></a><span class="paranum">150</span>.</p>
<p class="gatha1"> ‘‘Tena <a name="T2.0341"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para151"></a><a name="para151_kn11"></a><span class="paranum">151</span>.</p>
<p class="gatha1"> ‘‘Yattha yatthūpapajjāmi, tassa kammassa vāhasā;</p>
<p class="gathalast">Pajjalanti <span class="note">[sañjalanti (syā. ka.), saṃcaranti (pī.)]</span> mahādīpā, tattha tattha gatāya me.</p>
<p class="hangnum"><a name="para152"></a><a name="para152_kn11"></a><span class="paranum">152</span>.</p>
<p class="gatha1"> ‘‘Tirokuṭṭaṃ <a name="M2.0252"></a> tiroselaṃ, samatiggayha pabbataṃ;</p>
<p class="gathalast">Passāmahaṃ yadicchāmi, dīpadānassidaṃ phalaṃ.</p>
<p class="hangnum"><a name="para153"></a><a name="para153_kn11"></a><span class="paranum">153</span>.</p>
<p class="gatha1"> ‘‘Visuddhanayanā homi, yasasā ca jalāmahaṃ;</p>
<p class="gathalast">Saddhāpaññāvatī ceva, dīpadānassidaṃ phalaṃ.</p>
<p class="hangnum"><a name="para154"></a><a name="para154_kn11"></a><span class="paranum">154</span>.</p>
<p class="gatha1"> ‘‘Pacchime ca bhave dāni, jātā vippakule ahaṃ;</p>
<p class="gathalast">Pahūtadhanadhaññamhi, mudite rājapūjite.</p>
<p class="hangnum"><a name="para155"></a><a name="para155_kn11"></a><span class="paranum">155</span>.</p>
<p class="gatha1"> ‘‘Ahaṃ sabbaṅgasampannā, sabbābharaṇabhūsitā;</p>
<p class="gathalast">Purappavese sugataṃ, vātapāne ṭhitā ahaṃ.</p>
<p class="hangnum"><a name="para156"></a><a name="para156_kn11"></a><span class="paranum">156</span>.</p>
<p class="gatha1"> ‘‘Disvā jalantaṃ yasasā, devamanussasakkataṃ;</p>
<p class="gathalast">Anubyañjanasampannaṃ, lakkhaṇehi vibhūsitaṃ.</p>
<p class="hangnum"><a name="para157"></a><a name="para157_kn11"></a><span class="paranum">157</span>.</p>
<p class="gatha1"> ‘‘Udaggacittā sumanā, pabbajjaṃ samarocayiṃ;</p>
<p class="gathalast">Na cireneva kālena, arahattamapāpuṇiṃ.</p>
<p class="hangnum"><a name="para158"></a><a name="para158_kn11"></a><span class="paranum">158</span>.</p>
<p class="gatha1"> ‘‘Iddhīsu <a name="V2.0242"></a> ca vasī homi, dibbāya sotadhātuyā;</p>
<p class="gathalast">Paracittāni jānāmi, satthusāsanakārikā.</p>
<p class="hangnum"><a name="para159"></a><a name="para159_kn11"></a><span class="paranum">159</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Khepetvā āsave sabbe, visuddhāsiṃ sunimmalā.</p>
<p class="hangnum"><a name="para160"></a><a name="para160_kn11"></a><span class="paranum">160</span>.</p>
<p class="gatha1"> ‘‘Pariciṇṇo <a name="T2.0342"></a> mayā satthā, kataṃ buddhassa sāsanaṃ;</p>
<p class="gathalast">Ohito garuko bhāro, bhavanetti samūhatā.</p>
<p class="hangnum"><a name="para161"></a><a name="para161_kn11"></a><span class="paranum">161</span>.</p>
<p class="gatha1"> ‘‘Yassatthāya <a name="P2.0572"></a> pabbajitā, agārasmānagāriyaṃ;</p>
<p class="gathalast">So me attho anuppatto, sabbasaṃyojanakkhayo.</p>
<p class="hangnum"><a name="para162"></a><a name="para162_kn11"></a><span class="paranum">162</span>.</p>
<p class="gatha1"> ‘‘Tato mahākāruṇiko, etadagge ṭhapesi maṃ;</p>
<p class="gathalast">Dibbacakkhukānaṃ aggā, sakulāti naruttamo.</p>
<p class="hangnum"><a name="para163"></a><a name="para163_kn11"></a><span class="paranum">163</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para164"></a><a name="para164_kn11"></a><span class="paranum">164</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para165"></a><a name="para165_kn11"></a><span class="paranum">165</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ sakulā bhikkhunī imā gāthāyo abhāsitthāti.</p>
<p class="centered">Sakulātheriyāpadānaṃ catutthaṃ.</p>
<p class="subhead">5. Nandātherīapadānaṃ</p>
<p class="hangnum"><a name="para166"></a><a name="para166_kn11"></a><span class="paranum">166</span>.</p>
<p class="gatha1"> ‘‘Padumuttaro <a name="M2.0253"></a> nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para167"></a><a name="para167_kn11"></a><span class="paranum">167</span>.</p>
<p class="gatha1"> ‘‘Ovādako viññāpako, tārako sabbapāṇinaṃ;</p>
<p class="gathalast">Desanākusalo buddho, tāresi janataṃ bahuṃ.</p>
<p class="hangnum"><a name="para168"></a><a name="para168_kn11"></a><span class="paranum">168</span>.</p>
<p class="gatha1"> ‘‘Anukampako <a name="T2.0343"></a> kāruṇiko, hitesī sabbapāṇinaṃ;</p>
<p class="gathalast">Sampatte titthiye sabbe, pañcasīle patiṭṭhapi.</p>
<p class="hangnum"><a name="para169"></a><a name="para169_kn11"></a><span class="paranum">169</span>.</p>
<p class="gatha1"> ‘‘Evaṃ nirākulaṃ āsi, suññataṃ titthiyehi ca;</p>
<p class="gathalast">Vicittaṃ arahantehi, vasībhūtehi tādibhi.</p>
<p class="hangnum"><a name="para170"></a><a name="para170_kn11"></a><span class="paranum">170</span>.</p>
<p class="gatha1"> ‘‘Ratanānaṭṭhapaññāsaṃ<a name="V2.0243"></a>, uggatova mahāmuni;</p>
<p class="gathalast">Kañcanagghiyasaṅkāso, bāttiṃsavaralakkhaṇo.</p>
<p class="hangnum"><a name="para171"></a><a name="para171_kn11"></a><span class="paranum">171</span>.</p>
<p class="gatha1"> ‘‘Vassasatasahassāni, āyu vijjati tāvade;</p>
<p class="gathalast">Tāvatā tiṭṭhamāno so, tāresi janataṃ bahuṃ.</p>
<p class="hangnum"><a name="para172"></a><a name="para172_kn11"></a><span class="paranum">172</span>.</p>
<p class="gatha1"> ‘‘Tadāhaṃ haṃsavatiyaṃ, jātā seṭṭhikule ahuṃ;</p>
<p class="gathalast">Nānāratanapajjote, mahāsukhasamappitā.</p>
<p class="hangnum"><a name="para173"></a><a name="para173_kn11"></a><span class="paranum">173</span>.</p>
<p class="gatha1"> ‘‘Upetvā taṃ mahāvīraṃ, assosiṃ dhammadesanaṃ;</p>
<p class="gathalast">Amataṃ paramassādaṃ, paramatthanivedakaṃ.</p>
<p class="hangnum"><a name="para174"></a><a name="para174_kn11"></a><span class="paranum">174</span>.</p>
<p class="gatha1"> ‘‘Tadā nimantayitvāna, sasaṅghaṃ lokanāyakaṃ;</p>
<p class="gathalast">Datvā tassa mahādānaṃ, pasannā sehi pāṇibhi.</p>
<p class="hangnum"><a name="para175"></a><a name="para175_kn11"></a><span class="paranum">175</span>.</p>
<p class="gatha1"> ‘‘Jhāyinīnaṃ <a name="P2.0573"></a> bhikkhunīnaṃ, aggaṭṭhānamapatthayiṃ;</p>
<p class="gathalast">Nipacca sirasā dhīraṃ, sasaṅghaṃ lokanāyakaṃ.</p>
<p class="hangnum"><a name="para176"></a><a name="para176_kn11"></a><span class="paranum">176</span>.</p>
<p class="gatha1"> ‘‘Tadā adantadamako, tilokasaraṇo pabhū;</p>
<p class="gathalast">Byākāsi narasārathi, ‘lacchase taṃ supatthitaṃ.</p>
<p class="hangnum"><a name="para177"></a><a name="para177_kn11"></a><span class="paranum">177</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para178"></a><a name="para178_kn11"></a><span class="paranum">178</span>.</p>
<p class="gatha1"> ‘‘‘Tassa <a name="T2.0344"></a> dhammesu dāyādā, orasā dhammanimmitā;</p>
<p class="gathalast">Nandāti nāma nāmena, hessati satthu sāvikā’.</p>
<p class="hangnum"><a name="para179"></a><a name="para179_kn11"></a><span class="paranum">179</span>.</p>
<p class="gatha1"> ‘‘Taṃ <a name="M2.0254"></a> sutvā muditā hutvā, yāvajīvaṃ tadā jinaṃ;</p>
<p class="gathalast">Mettacittā paricariṃ, paccayehi vināyakaṃ.</p>
<p class="hangnum"><a name="para180"></a><a name="para180_kn11"></a><span class="paranum">180</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para181"></a><a name="para181_kn11"></a><span class="paranum">181</span>.</p>
<p class="gatha1"> ‘‘Tato cutā yāmamagaṃ, tatohaṃ tusitaṃ gatā <span class="note">[agaṃ (sī. pī. ka.)]</span>;</p>
<p class="gathalast">Tato ca nimmānaratiṃ, vasavattipuraṃ tato <span class="note">[gatā (syā.)]</span>.</p>
<p class="hangnum"><a name="para182"></a><a name="para182_kn11"></a><span class="paranum">182</span>.</p>
<p class="gatha1"> ‘‘Yattha yatthūpapajjāmi, tassa kammassa vāhasā;</p>
<p class="gathalast">Tattha tattheva rājūnaṃ, mahesittamakārayiṃ.</p>
<p class="hangnum"><a name="para183"></a><a name="para183_kn11"></a><span class="paranum">183</span>.</p>
<p class="gatha1"> ‘‘Tato cutā manussatte, rājānaṃ cakkavattinaṃ;</p>
<p class="gathalast">Maṇḍalīnañca rājūnaṃ, mahesittamakārayiṃ.</p>
<p class="hangnum"><a name="para184"></a><a name="para184_kn11"></a><span class="paranum">184</span>.</p>
<p class="gatha1"> ‘‘Sampattiṃ <a name="V2.0244"></a> anubhotvāna, devesu manujesu ca;</p>
<p class="gathalast">Sabbattha sukhitā hutvā, nekakappesu saṃsariṃ.</p>
<p class="hangnum"><a name="para185"></a><a name="para185_kn11"></a><span class="paranum">185</span>.</p>
<p class="gatha1"> ‘‘Pacchime bhave sampatte, suramme <span class="note">[purasmiṃ (syā.)]</span> kapilavhaye;</p>
<p class="gathalast">Rañño suddhodanassāhaṃ, dhītā āsiṃ aninditā.</p>
<p class="hangnum"><a name="para186"></a><a name="para186_kn11"></a><span class="paranum">186</span>.</p>
<p class="gatha1"> ‘‘Siriyā <span class="note">[siriṃva (sī.), raṃsiriva (syā.)]</span> rūpiniṃ disvā, nanditaṃ āsi taṃ kulaṃ;</p>
<p class="gathalast">Tena nandāti me nāmaṃ, sundaraṃ pavaraṃ ahu.</p>
<p class="hangnum"><a name="para187"></a><a name="para187_kn11"></a><span class="paranum">187</span>.</p>
<p class="gatha1"> ‘‘Yuvatīnañca sabbāsaṃ, kalyāṇīti ca vissutā;</p>
<p class="gathalast">Tasmimpi nagare ramme, ṭhapetvā taṃ yasodharaṃ.</p>
<p class="hangnum"><a name="para188"></a><a name="para188_kn11"></a><span class="paranum">188</span>.</p>
<p class="gatha1"> ‘‘Jeṭṭho <a name="T2.0345"></a> bhātā tilokaggo, pacchimo <span class="note">[majjhimo (pī.)]</span> arahā tathā;</p>
<p class="gathalast">Ekākinī gahaṭṭhāhaṃ, mātarā paricoditā.</p>
<p class="hangnum"><a name="para189"></a><a name="para189_kn11"></a><span class="paranum">189</span>.</p>
<p class="gatha1"> ‘‘‘Sākiyamhi <a name="P2.0574"></a> kule jātā, putte buddhānujā tuvaṃ;</p>
<p class="gathalast">Nandenapi vinā bhūtā, agāre kiṃ nu acchasi.</p>
<p class="hangnum"><a name="para190"></a><a name="para190_kn11"></a><span class="paranum">190</span>.</p>
<p class="gatha1"> ‘‘‘Jarāvasānaṃ yobbaññaṃ, rūpaṃ asucisammataṃ;</p>
<p class="gathalast">Rogantamapicārogyaṃ, jīvitaṃ maraṇantikaṃ.</p>
<p class="hangnum"><a name="para191"></a><a name="para191_kn11"></a><span class="paranum">191</span>.</p>
<p class="gatha1"> ‘‘‘Idampi te subhaṃ rūpaṃ, sasīkantaṃ manoharaṃ;</p>
<p class="gathalast">Bhūsanānaṃ alaṅkāraṃ, sirisaṅghāṭasannibhaṃ.</p>
<p class="hangnum"><a name="para192"></a><a name="para192_kn11"></a><span class="paranum">192</span>.</p>
<p class="gatha1"> ‘‘‘Puñjitaṃ <a name="M2.0255"></a> lokasāraṃva, nayanānaṃ rasāyanaṃ;</p>
<p class="gathalast">Puññānaṃ kittijananaṃ, ukkākakulanandanaṃ.</p>
<p class="hangnum"><a name="para193"></a><a name="para193_kn11"></a><span class="paranum">193</span>.</p>
<p class="gatha1"> ‘‘‘Na cireneva kālena, jarā samadhisessati <span class="note">[samabhibhossati (sī. syā.), samadhihessati (pī.)]</span>;</p>
<p class="gathalast">Vihāya gehaṃ kāruññe <span class="note">[kāruññe (sī. pī.), pārayhiṃ (syā.)]</span>, cara dhammamanindite’.</p>
<p class="hangnum"><a name="para194"></a><a name="para194_kn11"></a><span class="paranum">194</span>.</p>
<p class="gatha1"> ‘‘Sutvāhaṃ mātu vacanaṃ, pabbajiṃ anagāriyaṃ;</p>
<p class="gathalast">Dehena na tu cittena, rūpayobbanalāḷitā.</p>
<p class="hangnum"><a name="para195"></a><a name="para195_kn11"></a><span class="paranum">195</span>.</p>
<p class="gatha1"> ‘‘Mahatā ca payattena, jhānajjhena paraṃ mama;</p>
<p class="gathalast">Kātuñca vadate mātā, na cāhaṃ tattha ussukā.</p>
<p class="hangnum"><a name="para196"></a><a name="para196_kn11"></a><span class="paranum">196</span>.</p>
<p class="gatha1"> ‘‘Tato mahākāruṇiko, disvā maṃ kāmalālasaṃ <span class="note">[kamalānanaṃ (syā.)]</span>;</p>
<p class="gathalast">Nibbindanatthaṃ rūpasmiṃ, mama cakkhupathe jino.</p>
<p class="hangnum"><a name="para197"></a><a name="para197_kn11"></a><span class="paranum">197</span>.</p>
<p class="gatha1"> ‘‘Sakena ānubhāvena, itthiṃ māpesi sobhiniṃ;</p>
<p class="gathalast">Dassanīyaṃ suruciraṃ, mamatopi surūpiniṃ.</p>
<p class="hangnum"><a name="para198"></a><a name="para198_kn11"></a><span class="paranum">198</span>.</p>
<p class="gatha1"> ‘‘Tamahaṃ <a name="T2.0346"></a><a name="V2.0245"></a> vimhitā disvā, ativimhitadehiniṃ;</p>
<p class="gathalast">Cintayiṃ saphalaṃ meti, nettalābhañca mānusaṃ.</p>
<p class="hangnum"><a name="para199"></a><a name="para199_kn11"></a><span class="paranum">199</span>.</p>
<p class="gatha1"> ‘‘Tamahaṃ ehi subhage, yenattho taṃ vadehi me;</p>
<p class="gathalast">Kulaṃ te nāmagottañca, vada me yadi te piyaṃ.</p>
<p class="hangnum"><a name="para200"></a><a name="para200_kn11"></a><span class="paranum">200</span>.</p>
<p class="gatha1"> ‘Na <a name="P2.0575"></a> vañcakālo subhage <span class="note">[pañhakālo subhaṇe (sī. syā. pī.)]</span>, ucchaṅge maṃ nivāsaya;</p>
<p class="gathalast">Sīdantīva mamaṅgāni, pasuppaya muhuttakaṃ’.</p>
<p class="hangnum"><a name="para201"></a><a name="para201_kn11"></a><span class="paranum">201</span>.</p>
<p class="gatha1"> ‘‘Tato sīsaṃ mamaṅke sā, katvā sayi sulocanā;</p>
<p class="gathalast">Tassā nalāṭe patitā, luddhā <span class="note">[lūtā (syā.)]</span> paramadāruṇā.</p>
<p class="hangnum"><a name="para202"></a><a name="para202_kn11"></a><span class="paranum">202</span>.</p>
<p class="gatha1"> ‘‘Saha tassā nipātena, piḷakā upapajjatha;</p>
<p class="gathalast">Pagghariṃsu pabhinnā ca, kuṇapā pubbalohitā.</p>
<p class="hangnum"><a name="para203"></a><a name="para203_kn11"></a><span class="paranum">203</span>.</p>
<p class="gatha1"> ‘‘Pabhinnaṃ vadanañcāpi, kuṇapaṃ pūtigandhanaṃ;</p>
<p class="gathalast">Uddhumātaṃ vinilañca, pubbañcāpi sarīrakaṃ.</p>
<p class="hangnum"><a name="para204"></a><a name="para204_kn11"></a><span class="paranum">204</span>.</p>
<p class="gatha1"> ‘‘Sā paveditasabbaṅgī, nissasantī muhuṃ muhuṃ;</p>
<p class="gathalast">Vedayantī sakaṃ dukkhaṃ, karuṇaṃ paridevayi.</p>
<p class="hangnum"><a name="para205"></a><a name="para205_kn11"></a><span class="paranum">205</span>.</p>
<p class="gatha1"> ‘‘‘Dukkhena <a name="M2.0256"></a> dukkhitā homi, phusayanti ca vedanā;</p>
<p class="gathalast">Mahādukkhe nimuggamhi, saraṇaṃ hohi me sakhī’.</p>
<p class="hangnum"><a name="para206"></a><a name="para206_kn11"></a><span class="paranum">206</span>.</p>
<p class="gatha1"> ‘‘‘Kuhiṃ vadanasobhaṃ te, kuhiṃ te tuṅganāsikā;</p>
<p class="gathalast">Tambabimbavaroṭṭhaṃ te, vadanaṃ te kuhiṃ gataṃ.</p>
<p class="hangnum"><a name="para207"></a><a name="para207_kn11"></a><span class="paranum">207</span>.</p>
<p class="gatha1"> ‘‘‘Kuhiṃ sasīnibhaṃ vaṇṇaṃ, kambugīvā kuhiṃ gatā;</p>
<p class="gathalast">Doḷālolāva <span class="note">[dāmāmālañca (syā.), dololullāva (ka.)]</span> te kaṇṇā, vevaṇṇaṃ samupāgatā.</p>
<p class="hangnum"><a name="para208"></a><a name="para208_kn11"></a><span class="paranum">208</span>.</p>
<p class="gatha1"> ‘‘‘Makuḷakhārakākārā <a name="T2.0347"></a> <span class="note">[makulamburūhākārā (sī.), makuḷapadumākārā (syā.)]</span>, kalikāva <span class="note">[kalasāva (sī. syā. pī.)]</span> payodharā;</p>
<p class="gathalast">Pabhinnā pūtikuṇapā, duṭṭhagandhittamāgatā.</p>
<p class="hangnum"><a name="para209"></a><a name="para209_kn11"></a><span class="paranum">209</span>.</p>
<p class="gatha1"> ‘‘‘Vedimajjhāva sussoṇī <span class="note">[tanumajjhā puthussoṇī (sī. syā.), vedimajjhā puthussoṇī (pī.)]</span>, sūnāva nītakibbisā;</p>
<p class="gathalast">Jātā amejjhabharitā, aho rūpamasassataṃ.</p>
<p class="hangnum"><a name="para210"></a><a name="para210_kn11"></a><span class="paranum">210</span>.</p>
<p class="gatha1"> ‘‘‘Sabbaṃ sarīrasañjātaṃ, pūtigandhaṃ bhayānakaṃ;</p>
<p class="gathalast">Susānamiva bībhacchaṃ, ramante yattha bālisā’.</p>
<p class="hangnum"><a name="para211"></a><a name="para211_kn11"></a><span class="paranum">211</span>.</p>
<p class="gatha1"> ‘‘Tadā <a name="P2.0576"></a> mahākāruṇiko, bhātā me lokanāyako;</p>
<p class="gathalast">Disvā saṃviggacittaṃ maṃ, imā gāthā abhāsatha.</p>
<p class="hangnum"><a name="para212"></a><a name="para212_kn11"></a><span class="paranum">212</span>.</p>
<p class="gatha1"> ‘‘‘Āturaṃ <a name="V2.0246"></a> kuṇapaṃ pūtiṃ, passa nande samussayaṃ;</p>
<p class="gathalast">Asubhāya cittaṃ bhāvehi, ekaggaṃ susamāhitaṃ.</p>
<p class="hangnum"><a name="para213"></a><a name="para213_kn11"></a><span class="paranum">213</span>.</p>
<p class="gatha1"> ‘‘‘Yathā idaṃ tathā etaṃ, yathā etaṃ tathā idaṃ;</p>
<p class="gathalast">Duggandhaṃ pūtikaṃ vāti, bālānaṃ abhinanditaṃ.</p>
<p class="hangnum"><a name="para214"></a><a name="para214_kn11"></a><span class="paranum">214</span>.</p>
<p class="gatha1"> ‘‘‘Evametaṃ avekkhantī, rattindivamatanditā;</p>
<p class="gathalast">Tato sakāya paññāya, abhinibbijjha dakkhasi’.</p>
<p class="hangnum"><a name="para215"></a><a name="para215_kn11"></a><span class="paranum">215</span>.</p>
<p class="gatha1"> ‘‘Tatohaṃ atisaṃviggā, sutvā gāthā subhāsitā;</p>
<p class="gathalast">Tatraṭṭhitāvahaṃ santī, arahattamapāpuṇiṃ.</p>
<p class="hangnum"><a name="para216"></a><a name="para216_kn11"></a><span class="paranum">216</span>.</p>
<p class="gatha1"> ‘‘Yattha yattha nisinnāhaṃ, sadā jhānaparāyanā;</p>
<p class="gathalast">Jino tasmiṃ guṇe tuṭṭho, etadagge ṭhapesi maṃ.</p>
<p class="hangnum"><a name="para217"></a><a name="para217_kn11"></a><span class="paranum">217</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para218"></a><a name="para218_kn11"></a><span class="paranum">218</span>.</p>
<p class="gatha1"> ‘‘Svāgataṃ <a name="T2.0348"></a><a name="M2.0257"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para219"></a><a name="para219_kn11"></a><span class="paranum">219</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ nandā bhikkhunī janapadakalyāṇī imā gāthāyo abhāsitthāti.</p>
<p class="centered">Nandātheriyāpadānaṃ pañcamaṃ.</p>
<p class="subhead">6. Soṇātherīapadānaṃ</p>
<p class="hangnum"><a name="para220"></a><a name="para220_kn11"></a><span class="paranum">220</span>.</p>
<p class="gatha1"> ‘‘Padumuttaro nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para221"></a><a name="para221_kn11"></a><span class="paranum">221</span>.</p>
<p class="gatha1"> ‘‘Tadā seṭṭhikule jātā, sukhitā pūjitā piyā;</p>
<p class="gathalast">Upetvā taṃ munivaraṃ, assosiṃ madhuraṃ vacaṃ.</p>
<p class="hangnum"><a name="para222"></a><a name="para222_kn11"></a><span class="paranum">222</span>.</p>
<p class="gatha1"> ‘‘Āraddhavīriyānaggaṃ, vaṇṇesi <span class="note">[vaṇṇeti (syā.)]</span> bhikkhuniṃ jino;</p>
<p class="gathalast">Taṃ sutvā muditā hutvā, kāraṃ katvāna satthuno.</p>
<p class="hangnum"><a name="para223"></a><a name="para223_kn11"></a><span class="paranum">223</span>.</p>
<p class="gatha1"> ‘‘Abhivādiya sambuddhaṃ, ṭhānaṃ taṃ patthayiṃ tadā;</p>
<p class="gathalast">Anumodi mahāvīro, ‘sijjhataṃ paṇidhī tava.</p>
<p class="hangnum"><a name="para224"></a><a name="para224_kn11"></a><span class="paranum">224</span>.</p>
<p class="gatha1"> ‘‘‘Satasahassito <a name="V2.0247"></a> kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para225"></a><a name="para225_kn11"></a><span class="paranum">225</span>.</p>
<p class="gatha1"> ‘‘‘Tassa <a name="T2.0349"></a><a name="P2.0577"></a> dhammesu dāyādā, orasā dhammanimmitā;</p>
<p class="gathalast">Soṇāti nāma nāmena, hessati satthu sāvikā’.</p>
<p class="hangnum"><a name="para226"></a><a name="para226_kn11"></a><span class="paranum">226</span>.</p>
<p class="gatha1"> ‘‘Taṃ sutvā muditā hutvā, yāvajīvaṃ tadā jinaṃ;</p>
<p class="gathalast">Mettacittā paricariṃ, paccayehi vināyakaṃ.</p>
<p class="hangnum"><a name="para227"></a><a name="para227_kn11"></a><span class="paranum">227</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para228"></a><a name="para228_kn11"></a><span class="paranum">228</span>.</p>
<p class="gatha1"> ‘‘Pacchime ca bhave dāni, jātā seṭṭhikule ahaṃ;</p>
<p class="gathalast">Sāvatthiyaṃ puravare, iddhe phīte mahaddhane.</p>
<p class="hangnum"><a name="para229"></a><a name="para229_kn11"></a><span class="paranum">229</span>.</p>
<p class="gatha1"> ‘‘Yadā <a name="M2.0258"></a> ca yobbanappattā, gantvā patikulaṃ ahaṃ;</p>
<p class="gathalast">Dasa puttāni ajaniṃ, surūpāni visesato.</p>
<p class="hangnum"><a name="para230"></a><a name="para230_kn11"></a><span class="paranum">230</span>.</p>
<p class="gatha1"> ‘‘Sukhedhitā ca te sabbe, jananettamanoharā;</p>
<p class="gathalast">Amittānampi rucitā, mama pageva te piyā.</p>
<p class="hangnum"><a name="para231"></a><a name="para231_kn11"></a><span class="paranum">231</span>.</p>
<p class="gatha1"> ‘‘Tato mayhaṃ akāmāya, dasaputtapurakkhato;</p>
<p class="gathalast">Pabbajittha sa me bhattā, devadevassa sāsane.</p>
<p class="hangnum"><a name="para232"></a><a name="para232_kn11"></a><span class="paranum">232</span>.</p>
<p class="gatha1"> ‘‘Tadekikā vicintesiṃ, jīvitenālamatthu me;</p>
<p class="gathalast">Cattāya patiputtehi, vuḍḍhāya ca varākiyā.</p>
<p class="hangnum"><a name="para233"></a><a name="para233_kn11"></a><span class="paranum">233</span>.</p>
<p class="gatha1"> ‘‘Ahampi tattha gacchissaṃ, sampatto yattha me pati;</p>
<p class="gathalast">Evāhaṃ cintayitvāna, pabbajiṃ anagāriyaṃ.</p>
<p class="hangnum"><a name="para234"></a><a name="para234_kn11"></a><span class="paranum">234</span>.</p>
<p class="gatha1"> ‘‘Tato ca maṃ bhikkhuniyo, ekaṃ bhikkhunupassaye;</p>
<p class="gathalast">Vihāya gacchumovādaṃ, tāpehi udakaṃ iti.</p>
<p class="hangnum"><a name="para235"></a><a name="para235_kn11"></a><span class="paranum">235</span>.</p>
<p class="gatha1"> ‘‘Tadā <a name="T2.0350"></a> udakamāhitvā, okiritvāna kumbhiyā;</p>
<p class="gathalast">Culle ṭhapetvā āsīnā, tato cittaṃ samādahiṃ.</p>
<p class="hangnum"><a name="para236"></a><a name="para236_kn11"></a><span class="paranum">236</span>.</p>
<p class="gatha1"> ‘‘Khandhe aniccato disvā, dukkhato ca anattato;</p>
<p class="gathalast">Khepetvā āsave sabbe, arahattamapāpuṇiṃ.</p>
<p class="hangnum"><a name="para237"></a><a name="para237_kn11"></a><span class="paranum">237</span>.</p>
<p class="gatha1"> ‘‘Tadāgantvā bhikkhuniyo, uṇhodakamapucchisuṃ;</p>
<p class="gathalast">Tejodhātumadhiṭṭhāya, khippaṃ santāpayiṃ jalaṃ.</p>
<p class="hangnum"><a name="para238"></a><a name="para238_kn11"></a><span class="paranum">238</span>.</p>
<p class="gatha1"> ‘‘Vimhitā <a name="V2.0248"></a><a name="P2.0578"></a> tā jinavaraṃ, etamatthamasāvayuṃ;</p>
<p class="gathalast">Taṃ sutvā mudito nātho, imaṃ gāthaṃ abhāsatha.</p>
<p class="hangnum"><a name="para239"></a><a name="para239_kn11"></a><span class="paranum">239</span>.</p>
<p class="gatha1"> ‘‘‘Yo ca vassasataṃ jīve, kusīto hīnavīriyo;</p>
<p class="gathalast">Ekāhaṃ jīvitaṃ seyyo, vīriyamārabhato daḷhaṃ’.</p>
<p class="hangnum"><a name="para240"></a><a name="para240_kn11"></a><span class="paranum">240</span>.</p>
<p class="gatha1"> ‘‘Ārādhito mahāvīro, mayā suppaṭipattiyā;</p>
<p class="gathalast">Āraddhavīriyānaggaṃ, mamāha sa mahāmuni.</p>
<p class="hangnum"><a name="para241"></a><a name="para241_kn11"></a><span class="paranum">241</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para242"></a><a name="para242_kn11"></a><span class="paranum">242</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para243"></a><a name="para243_kn11"></a><span class="paranum">243</span>.</p>
<p class="gatha1"> ‘‘Paṭisambhidā <a name="M2.0259"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ soṇā bhikkhunī imā gāthāyo abhāsitthāti.</p>
<p class="centered">Soṇātheriyāpadānaṃ chaṭṭhaṃ.</p>
<p class="subhead">7. Bhaddakāpilānītherīapadānaṃ</p>
<p class="hangnum"><a name="para244"></a><a name="para244_kn11"></a><span class="paranum">244</span>.</p>
<p class="gatha1"> ‘‘Padumuttaro <a name="T2.0351"></a> nāma jino, sabbadhammāna pāragū <span class="note">[sabbadhammesu cakkhumā (sī. pī.)]</span>;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para245"></a><a name="para245_kn11"></a><span class="paranum">245</span>.</p>
<p class="gatha1"> ‘‘Tadāhu haṃsavatiyaṃ, videho nāma nāmato <span class="note">[nāmako (syā. pī.)]</span>;</p>
<p class="gathalast">Seṭṭhī pahūtaratano, tassa jāyā ahosahaṃ.</p>
<p class="hangnum"><a name="para246"></a><a name="para246_kn11"></a><span class="paranum">246</span>.</p>
<p class="gatha1"> ‘‘Kadāci so narādiccaṃ, upecca saparijjano;</p>
<p class="gathalast">Dhammamassosi buddhassa, sabbadukkhabhayappahaṃ <span class="note">[dukkhakkhayāvahaṃ (syā.)]</span>.</p>
<p class="hangnum"><a name="para247"></a><a name="para247_kn11"></a><span class="paranum">247</span>.</p>
<p class="gatha1"> ‘‘Sāvakaṃ dhutavādānaṃ, aggaṃ kittesi nāyako;</p>
<p class="gathalast">Sutvā sattāhikaṃ dānaṃ, datvā buddhassa tādino.</p>
<p class="hangnum"><a name="para248"></a><a name="para248_kn11"></a><span class="paranum">248</span>.</p>
<p class="gatha1"> ‘‘Nipacca sirasā pāde, taṃ ṭhānamabhipatthayiṃ;</p>
<p class="gathalast">Sa hāsayanto parisaṃ, tadā hi narapuṅgavo.</p>
<p class="hangnum"><a name="para249"></a><a name="para249_kn11"></a><span class="paranum">249</span>.</p>
<p class="gatha1"> ‘‘Seṭṭhino anukampāya, imā gāthā abhāsatha;</p>
<p class="gathalast">‘Lacchase patthitaṃ ṭhānaṃ, nibbuto hohi puttaka.</p>
<p class="hangnum"><a name="para250"></a><a name="para250_kn11"></a><span class="paranum">250</span>.</p>
<p class="gatha1"> ‘‘‘Satasahassito <a name="V2.0249"></a><a name="P2.0579"></a> kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para251"></a><a name="para251_kn11"></a><span class="paranum">251</span>.</p>
<p class="gatha1"> ‘‘‘Tassa dhammesu dāyādo, oraso dhammanimmito;</p>
<p class="gathalast">Kassapo nāma gottena, hessati satthu sāvako’.</p>
<p class="hangnum"><a name="para252"></a><a name="para252_kn11"></a><span class="paranum">252</span>.</p>
<p class="gatha1"> ‘‘Taṃ sutvā mudito hutvā, yāvajīvaṃ tadā jinaṃ;</p>
<p class="gathalast">Mettacitto paricari, paccayehi vināyakaṃ.</p>
<p class="hangnum"><a name="para253"></a><a name="para253_kn11"></a><span class="paranum">253</span>.</p>
<p class="gatha1"> ‘‘Sāsanaṃ <a name="T2.0352"></a> jotayitvāna, so madditvā kutitthiye;</p>
<p class="gathalast">Veneyyaṃ vinayitvā ca, nibbuto so sasāvako.</p>
<p class="hangnum"><a name="para254"></a><a name="para254_kn11"></a><span class="paranum">254</span>.</p>
<p class="gatha1"> ‘‘Nibbute <a name="M2.0260"></a> tamhi lokagge, pūjanatthāya satthuno;</p>
<p class="gathalast">Ñātimitte samānetvā, saha tehi akārayi.</p>
<p class="hangnum"><a name="para255"></a><a name="para255_kn11"></a><span class="paranum">255</span>.</p>
<p class="gatha1"> ‘‘Sattayojanikaṃ thūpaṃ, ubbiddhaṃ ratanāmayaṃ;</p>
<p class="gathalast">Jalantaṃ sataraṃsiṃva, sālarājaṃva phullitaṃ.</p>
<p class="hangnum"><a name="para256"></a><a name="para256_kn11"></a><span class="paranum">256</span>.</p>
<p class="gatha1"> ‘‘Sattasatasahassāni, pātiyo <span class="note">[cātiyo (syā.)]</span> tattha kārayi;</p>
<p class="gathalast">Naḷaggī viya jotantī <span class="note">[jotante (syā. pī.)]</span>, rataneheva sattahi.</p>
<p class="hangnum"><a name="para257"></a><a name="para257_kn11"></a><span class="paranum">257</span>.</p>
<p class="gatha1"> ‘‘Gandhatelena pūretvā, dīpānujjalayī tahiṃ;</p>
<p class="gathalast">Pūjanatthāya <span class="note">[pūjatthāya (sī. ka.)]</span> mahesissa, sabbabhūtānukampino.</p>
<p class="hangnum"><a name="para258"></a><a name="para258_kn11"></a><span class="paranum">258</span>.</p>
<p class="gatha1"> ‘‘Sattasatasahassāni, puṇṇakumbhāni kārayi;</p>
<p class="gathalast">Rataneheva puṇṇāni, pūjanatthāya mahesino.</p>
<p class="hangnum"><a name="para259"></a><a name="para259_kn11"></a><span class="paranum">259</span>.</p>
<p class="gatha1"> ‘‘Majjhe aṭṭhaṭṭhakumbhīnaṃ, ussitā kañcanagghiyo;</p>
<p class="gathalast">Atirocanti vaṇṇena, saradeva divākaro.</p>
<p class="hangnum"><a name="para260"></a><a name="para260_kn11"></a><span class="paranum">260</span>.</p>
<p class="gatha1"> ‘‘Catudvāresu sobhanti, toraṇā ratanāmayā;</p>
<p class="gathalast">Ussitā phalakā rammā, sobhanti ratanāmayā.</p>
<p class="hangnum"><a name="para261"></a><a name="para261_kn11"></a><span class="paranum">261</span>.</p>
<p class="gatha1"> ‘‘Virocanti parikkhittā <span class="note">[parikkhāyo (syā.)]</span>, avaṭaṃsā sunimmitā;</p>
<p class="gathalast">Ussitāni paṭākāni, ratanāni virocare.</p>
<p class="hangnum"><a name="para262"></a><a name="para262_kn11"></a><span class="paranum">262</span>.</p>
<p class="gatha1"> ‘‘Surattaṃ sukataṃ cittaṃ, cetiyaṃ ratanāmayaṃ;</p>
<p class="gathalast">Atirocati vaṇṇena, sasañjhova <span class="note">[sasajjhāva (syā. ka.), sasañjāva (pī.)]</span> divākaro.</p>
<p class="hangnum"><a name="para263"></a><a name="para263_kn11"></a><span class="paranum">263</span>.</p>
<p class="gatha1"> ‘‘Thūpassa <a name="T2.0353"></a><a name="P2.0580"></a> vediyo tisso, haritālena pūrayi;</p>
<p class="gathalast">Ekaṃ manosilāyekaṃ, añjanena ca ekikaṃ.</p>
<p class="hangnum"><a name="para264"></a><a name="para264_kn11"></a><span class="paranum">264</span>.</p>
<p class="gatha1"> ‘‘Pūjaṃ <a name="V2.0250"></a> etādisaṃ rammaṃ, kāretvā varavādino;</p>
<p class="gathalast">Adāsi dānaṃ saṅghassa, yāvajīvaṃ yathābalaṃ.</p>
<p class="hangnum"><a name="para265"></a><a name="para265_kn11"></a><span class="paranum">265</span>.</p>
<p class="gatha1"> ‘‘Sahāva seṭṭhinā tena, tāni puññāni sabbaso;</p>
<p class="gathalast">Yāvajīvaṃ karitvāna, sahāva sugatiṃ gatā.</p>
<p class="hangnum"><a name="para266"></a><a name="para266_kn11"></a><span class="paranum">266</span>.</p>
<p class="gatha1"> ‘‘Sampattiyonubhotvāna, devatte atha mānuse;</p>
<p class="gathalast">Chāyā viya sarīrena, saha teneva saṃsariṃ.</p>
<p class="hangnum"><a name="para267"></a><a name="para267_kn11"></a><span class="paranum">267</span>.</p>
<p class="gatha1"> ‘‘Ekanavutito <a name="M2.0261"></a> kappe, vipassī nāma nāyako;</p>
<p class="gathalast">Uppajji cārudassano, sabbadhammavipassako.</p>
<p class="hangnum"><a name="para268"></a><a name="para268_kn11"></a><span class="paranum">268</span>.</p>
<p class="gatha1"> ‘‘Tadāyaṃ bandhumatiyaṃ, brāhmaṇo sādhusammato;</p>
<p class="gathalast">Aḍḍho santo guṇenāpi <span class="note">[satthāgamenāsi (sī.)]</span>, dhanena ca suduggato.</p>
<p class="hangnum"><a name="para269"></a><a name="para269_kn11"></a><span class="paranum">269</span>.</p>
<p class="gatha1"> ‘‘Tadāpi tassāhaṃ āsiṃ, brāhmaṇī samacetasā;</p>
<p class="gathalast">Kadāci so dijavaro, saṅgamesi mahāmuniṃ.</p>
<p class="hangnum"><a name="para270"></a><a name="para270_kn11"></a><span class="paranum">270</span>.</p>
<p class="gatha1"> ‘‘Nisinnaṃ janakāyamhi, desentaṃ amataṃ padaṃ;</p>
<p class="gathalast">Sutvā dhammaṃ pamudito, adāsi ekasāṭakaṃ.</p>
<p class="hangnum"><a name="para271"></a><a name="para271_kn11"></a><span class="paranum">271</span>.</p>
<p class="gatha1"> ‘‘Gharamekena vatthena, gantvānetaṃ sa mabravi <span class="note">[mamabravi (sī. syā. pī.)]</span>;</p>
<p class="gathalast">‘Anumoda mahāpuññaṃ <span class="note">[mahāpaññe (sī.), mahāpuññe (syā. ka.)]</span>, dinnaṃ buddhassa sāṭakaṃ’.</p>
<p class="hangnum"><a name="para272"></a><a name="para272_kn11"></a><span class="paranum">272</span>.</p>
<p class="gatha1"> ‘‘Tadāhaṃ añjaliṃ katvā, anumodiṃ supīṇitā <span class="note">[suviditā (syā.), supītiyā (ka.)]</span>;</p>
<p class="gathalast">‘Sudinno sāṭako sāmi, buddhaseṭṭhassa tādino’.</p>
<p class="hangnum"><a name="para273"></a><a name="para273_kn11"></a><span class="paranum">273</span>.</p>
<p class="gatha1"> ‘‘Sukhito <a name="T2.0354"></a> sajjito hutvā, saṃsaranto bhavābhave;</p>
<p class="gathalast">Bārāṇasipure ramme, rājā āsi mahīpati.</p>
<p class="hangnum"><a name="para274"></a><a name="para274_kn11"></a><span class="paranum">274</span>.</p>
<p class="gatha1"> ‘‘Tadā <a name="P2.0581"></a> tassa mahesīhaṃ, itthigumbassa uttamā;</p>
<p class="gathalast">Tassāti dayitā <span class="note">[tassāvi dutiyikā (syā.)]</span> āsiṃ, pubbasnehena bhattuno <span class="note">[cuttari (syā. pī. ka.)]</span>.</p>
<p class="hangnum"><a name="para275"></a><a name="para275_kn11"></a><span class="paranum">275</span>.</p>
<p class="gatha1"> ‘‘Piṇḍāya vicarante te <span class="note">[so (sī. syā. pī.)]</span>, aṭṭha paccekanāyake;</p>
<p class="gathalast">Disvā pamudito hutvā, datvā piṇḍaṃ mahārahaṃ.</p>
<p class="hangnum"><a name="para276"></a><a name="para276_kn11"></a><span class="paranum">276</span>.</p>
<p class="gatha1"> ‘‘Puno nimantayitvāna, katvā ratanamaṇḍapaṃ;</p>
<p class="gathalast">Kammārehi kataṃ pattaṃ <span class="note">[kataṃ chattaṃ (sī.), katamaṭṭhaṃ (syā.)]</span>, sovaṇṇaṃ vata tattakaṃ.</p>
<p class="hangnum"><a name="para277"></a><a name="para277_kn11"></a><span class="paranum">277</span>.</p>
<p class="gatha1"> ‘‘Samānetvāna te sabbe, tesaṃ dānamadāsi so;</p>
<p class="gathalast">Soṇṇāsane paviṭṭhānaṃ, pasanno sehi pāṇibhi.</p>
<p class="hangnum"><a name="para278"></a><a name="para278_kn11"></a><span class="paranum">278</span>.</p>
<p class="gatha1"> ‘‘Tampi <a name="V2.0251"></a> dānaṃ sahādāsiṃ, kāsirājenahaṃ tadā;</p>
<p class="gathalast">Punāhaṃ bārāṇasiyaṃ, jātā kāsikagāmake.</p>
<p class="hangnum"><a name="para279"></a><a name="para279_kn11"></a><span class="paranum">279</span>.</p>
<p class="gatha1"> ‘‘Kuṭumbikakule <a name="M2.0262"></a> phīte, sukhito so sabhātuko;</p>
<p class="gathalast">Jeṭṭhassa bhātuno jāyā, ahosiṃ supatibbatā.</p>
<p class="hangnum"><a name="para280"></a><a name="para280_kn11"></a><span class="paranum">280</span>.</p>
<p class="gatha1"> ‘‘Paccekabuddhaṃ disvāna, kaniyassa mama bhattuno <span class="note">[bhattukaniyaso (syā.)]</span>;</p>
<p class="gathalast">Bhāgannaṃ tassa datvāna, āgate tamhi pāvadiṃ.</p>
<p class="hangnum"><a name="para281"></a><a name="para281_kn11"></a><span class="paranum">281</span>.</p>
<p class="gatha1"> ‘‘Nābhinandittha so dānaṃ, tato tassa adāsahaṃ;</p>
<p class="gathalast">Ukhā <span class="note">[buddhā (syā.)]</span> āniya taṃ annaṃ, puno tasseva so adā.</p>
<p class="hangnum"><a name="para282"></a><a name="para282_kn11"></a><span class="paranum">282</span>.</p>
<p class="gatha1"> ‘‘Tadannaṃ chaḍḍayitvāna, duṭṭhā buddhassahaṃ tadā;</p>
<p class="gathalast">Pattaṃ kalalapuṇṇaṃ taṃ, adāsiṃ tassa tādino.</p>
<p class="hangnum"><a name="para283"></a><a name="para283_kn11"></a><span class="paranum">283</span>.</p>
<p class="gatha1"> ‘‘Dāne <a name="T2.0355"></a> ca gahaṇe ceva, apace padusepi ca;</p>
<p class="gathalast">Samacittamukhaṃ disvā, tadāhaṃ saṃvijiṃ bhusaṃ.</p>
<p class="hangnum"><a name="para284"></a><a name="para284_kn11"></a><span class="paranum">284</span>.</p>
<p class="gatha1"> ‘‘Puno <a name="P2.0582"></a> pattaṃ gahetvāna, sodhayitvā sugandhinā;</p>
<p class="gathalast">Pasannacittā pūretvā, saghataṃ sakkaraṃ adaṃ.</p>
<p class="hangnum"><a name="para285"></a><a name="para285_kn11"></a><span class="paranum">285</span>.</p>
<p class="gatha1"> ‘‘Yattha yatthūpapajjāmi, surūpā homi dānato;</p>
<p class="gathalast">Buddhassa apakārena, duggandhā vadanena ca.</p>
<p class="hangnum"><a name="para286"></a><a name="para286_kn11"></a><span class="paranum">286</span>.</p>
<p class="gatha1"> ‘‘Puna kassapavīrassa, nidhāyantamhi cetiye;</p>
<p class="gathalast">Sovaṇṇaṃ iṭṭhakaṃ varaṃ, adāsiṃ muditā ahaṃ.</p>
<p class="hangnum"><a name="para287"></a><a name="para287_kn11"></a><span class="paranum">287</span>.</p>
<p class="gatha1"> ‘‘Catujjātena gandhena, nicayitvā tamiṭṭhakaṃ;</p>
<p class="gathalast">Muttā duggandhadosamhā, sabbaṅgasusamāgatā.</p>
<p class="hangnum"><a name="para288"></a><a name="para288_kn11"></a><span class="paranum">288</span>.</p>
<p class="gatha1"> ‘‘Sattapātisahassāni, rataneheva sattahi;</p>
<p class="gathalast">Kāretvā ghatapūrāni, vaṭṭīni <span class="note">[vaṭṭīyo (sī.)]</span> ca sahassaso.</p>
<p class="hangnum"><a name="para289"></a><a name="para289_kn11"></a><span class="paranum">289</span>.</p>
<p class="gatha1"> ‘‘Pakkhipitvā padīpetvā, ṭhapayiṃ sattapantiyo;</p>
<p class="gathalast">Pūjanatthaṃ lokanāthassa, vippasannena cetasā.</p>
<p class="hangnum"><a name="para290"></a><a name="para290_kn11"></a><span class="paranum">290</span>.</p>
<p class="gatha1"> ‘‘Tadāpi tamhi puññamhi, bhāginīyi visesato;</p>
<p class="gathalast">Puna kāsīsu sañjāto, sumittā iti vissuto.</p>
<p class="hangnum"><a name="para291"></a><a name="para291_kn11"></a><span class="paranum">291</span>.</p>
<p class="gatha1"> ‘‘Tassāhaṃ bhariyā āsiṃ, sukhitā sajjitā piyā;</p>
<p class="gathalast">Tadā paccekamunino, adāsiṃ ghanaveṭhanaṃ.</p>
<p class="hangnum"><a name="para292"></a><a name="para292_kn11"></a><span class="paranum">292</span>.</p>
<p class="gatha1"> ‘‘Tassāpi <a name="M2.0263"></a><a name="V2.0252"></a> bhāginī āsiṃ, moditvā dānamuttamaṃ;</p>
<p class="gathalast">Punāpi kāsiraṭṭhamhi, jāto koliyajātiyā.</p>
<p class="hangnum"><a name="para293"></a><a name="para293_kn11"></a><span class="paranum">293</span>.</p>
<p class="gatha1"> ‘‘Tadā <a name="T2.0356"></a> koliyaputtānaṃ, satehi saha pañcahi;</p>
<p class="gathalast">Pañcapaccekabuddhānaṃ, satāni samupaṭṭhahi.</p>
<p class="hangnum"><a name="para294"></a><a name="para294_kn11"></a><span class="paranum">294</span>.</p>
<p class="gatha1"> ‘‘Temāsaṃ tappayitvāna <span class="note">[vāsayitvāna (syā. pī.)]</span>, adāsi ca ticīvare <span class="note">[ticīvaraṃ (syā.)]</span>;</p>
<p class="gathalast">Jāyā tassa tadā āsiṃ, puññakammapathānugā.</p>
<p class="hangnum"><a name="para295"></a><a name="para295_kn11"></a><span class="paranum">295</span>.</p>
<p class="gatha1"> ‘‘Tato <a name="P2.0583"></a> cuto ahu rājā, nando nāma mahāyaso;</p>
<p class="gathalast">Tassāpi mahesī āsiṃ, sabbakāmasamiddhinī.</p>
<p class="hangnum"><a name="para296"></a><a name="para296_kn11"></a><span class="paranum">296</span>.</p>
<p class="gatha1"> ‘‘Tadā rājā bhavitvāna, brahmadatto mahīpati;</p>
<p class="gathalast">Padumavatīputtānaṃ, paccekamuninaṃ tadā.</p>
<p class="hangnum"><a name="para297"></a><a name="para297_kn11"></a><span class="paranum">297</span>.</p>
<p class="gatha1"> ‘‘Satāni pañcanūnāni, yāvajīvaṃ upaṭṭhahiṃ;</p>
<p class="gathalast">Rājuyyāne nivāsetvā, nibbutāni ca pūjayiṃ.</p>
<p class="hangnum"><a name="para298"></a><a name="para298_kn11"></a><span class="paranum">298</span>.</p>
<p class="gatha1"> ‘‘Cetiyāni ca kāretvā, pabbajitvā ubho mayaṃ;</p>
<p class="gathalast">Bhāvetvā appamaññāyo, brahmalokaṃ agamhase.</p>
<p class="hangnum"><a name="para299"></a><a name="para299_kn11"></a><span class="paranum">299</span>.</p>
<p class="gatha1"> ‘‘Tato cuto mahātitthe, sujāto pipphalāyano;</p>
<p class="gathalast">Mātā sumanadevīti, kosigotto dijo pitā.</p>
<p class="hangnum"><a name="para300"></a><a name="para300_kn11"></a><span class="paranum">300</span>.</p>
<p class="gatha1"> ‘‘Ahaṃ madde janapade, sākalāya puruttame;</p>
<p class="gathalast">Kappilassa dijassāsiṃ, dhītā mātā sucīmati.</p>
<p class="hangnum"><a name="para301"></a><a name="para301_kn11"></a><span class="paranum">301</span>.</p>
<p class="gatha1"> ‘‘Ghanakañcanabimbena, nimminitvāna maṃ pitā;</p>
<p class="gathalast">Adā kassapadhīrassa, kāmehi vajjitassamaṃ.</p>
<p class="hangnum"><a name="para302"></a><a name="para302_kn11"></a><span class="paranum">302</span>.</p>
<p class="gatha1"> ‘‘Kadāci so kāruṇiko, gantvā kammantapekkhako;</p>
<p class="gathalast">Kākādikehi khajjante, pāṇe disvāna saṃviji.</p>
<p class="hangnum"><a name="para303"></a><a name="para303_kn11"></a><span class="paranum">303</span>.</p>
<p class="gatha1"> ‘‘Gharevāhaṃ <a name="T2.0357"></a> tile jāte, disvānātapatāpane;</p>
<p class="gathalast">Kimi kākehi khajjante, saṃvegamalabhiṃ tadā.</p>
<p class="hangnum"><a name="para304"></a><a name="para304_kn11"></a><span class="paranum">304</span>.</p>
<p class="gatha1"> ‘‘Tadā so pabbajī dhīro, ahaṃ tamanupabbajiṃ;</p>
<p class="gathalast">Pañcavassāni nivasiṃ, paribbājavate <span class="note">[paribbājapathe (syā. pī.)]</span> ahaṃ.</p>
<p class="hangnum"><a name="para305"></a><a name="para305_kn11"></a><span class="paranum">305</span>.</p>
<p class="gatha1"> ‘‘Yadā <a name="M2.0264"></a> pabbajitā āsi, gotamī jinaposikā;</p>
<p class="gathalast">Tadāhaṃ tamupagantvā, buddhena anusāsitā.</p>
<p class="hangnum"><a name="para306"></a><a name="para306_kn11"></a><span class="paranum">306</span>.</p>
<p class="gatha1"> ‘‘Na <a name="V2.0253"></a> cireneva kālena, arahattamapāpuṇiṃ;</p>
<p class="gathalast">Aho kalyāṇamittattaṃ, kassapassa sirīmato.</p>
<p class="hangnum"><a name="para307"></a><a name="para307_kn11"></a><span class="paranum">307</span>.</p>
<p class="gatha1"> ‘‘Suto buddhassa dāyādo, kassapo susamāhito;</p>
<p class="gathalast">Pubbenivāsaṃ yo vedi, saggāpāyañca passati.</p>
<p class="hangnum"><a name="para308"></a><a name="para308_kn11"></a><span class="paranum">308</span>.</p>
<p class="gatha1"> ‘‘Atho <a name="P2.0584"></a> jātikkhayaṃ patto, abhiññāvosito muni;</p>
<p class="gathalast">Etāhi tīhi vijjāhi, tevijjo hoti brāhmaṇo.</p>
<p class="hangnum"><a name="para309"></a><a name="para309_kn11"></a><span class="paranum">309</span>.</p>
<p class="gatha1"> ‘‘Tatheva bhaddakāpilānī <span class="note">[bhaddākāpilānī (sī. pī.)]</span>, tevijjā maccuhāyinī;</p>
<p class="gathalast">Dhāreti antimaṃ dehaṃ, jitvā māraṃ savāhanaṃ.</p>
<p class="hangnum"><a name="para310"></a><a name="para310_kn11"></a><span class="paranum">310</span>.</p>
<p class="gatha1"> ‘‘Disvā ādīnavaṃ loke, ubho pabbajitā mayaṃ;</p>
<p class="gathalast">Tyamha khīṇāsavā dantā, sītibhūtāmha nibbutā.</p>
<p class="hangnum"><a name="para311"></a><a name="para311_kn11"></a><span class="paranum">311</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para312"></a><a name="para312_kn11"></a><span class="paranum">312</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para313"></a><a name="para313_kn11"></a><span class="paranum">313</span>.</p>
<p class="gatha1"> ‘‘Paṭisambhidā <a name="T2.0358"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ bhaddakāpilānī bhikkhunī imā gāthāyo abhāsitthāti.</p>
<p class="centered">Bhaddakāpilānītheriyāpadānaṃ sattamaṃ.</p>
<p class="subhead">8. Yasodharātherīapadānaṃ</p>
<p class="hangnum"><a name="para314"></a><a name="para314_kn11"></a><span class="paranum">314</span>.</p>
<p class="gatha1"> Ekasmiṃ samaye ramme, iddhe rājagahe pure;</p>
<p class="gathalast">Pabbhāramhi varekamhi, vasante naranāyake.</p>
<p class="hangnum"><a name="para315"></a><a name="para315_kn11"></a><span class="paranum">315</span>.</p>
<p class="gatha1"> Vasantiyā tamhi nagare, ramme bhikkhunupassaye;</p>
<p class="gathalast">Yasodharābhikkhuniyā, evaṃ āsi vitakkitaṃ.</p>
<p class="hangnum"><a name="para316"></a><a name="para316_kn11"></a><span class="paranum">316</span>.</p>
<p class="gatha1"> ‘‘Suddhodano mahārājā, gotamī ca pajāpatī;</p>
<p class="gathalast">Abhiññātā mahātherā, theriyo ca mahiddhikā.</p>
<p class="hangnum"><a name="para317"></a><a name="para317_kn11"></a><span class="paranum">317</span>.</p>
<p class="gatha1"> ‘‘Santiṃ <a name="M2.0265"></a> gatāva āsuṃ te, dīpaccīva nirāsavā;</p>
<p class="gathalast">Lokanāthe dharanteva, ahampi ca sivaṃ padaṃ.</p>
<p class="hangnum"><a name="para318"></a><a name="para318_kn11"></a><span class="paranum">318</span>.</p>
<p class="gatha1"> ‘‘Gamissāmīti <a name="V2.0254"></a> cintetvā, passantī āyumattano;</p>
<p class="gathalast">Passitvā āyusaṅkhāraṃ, tadaheva khayaṃ gataṃ.</p>
<p class="hangnum"><a name="para319"></a><a name="para319_kn11"></a><span class="paranum">319</span>.</p>
<p class="gatha1"> ‘‘Pattacīvaramādāya, nikkhamitvā sakassamā;</p>
<p class="gathalast">Purakkhatā bhikkhunībhi, satehi sahassehi sā <span class="note">[saha pañcahi (sī. pī.)]</span>.</p>
<p class="hangnum"><a name="para320"></a><a name="para320_kn11"></a><span class="paranum">320</span>.</p>
<p class="gatha1"> ‘‘Mahiddhikā mahāpaññā, sambuddhaṃ upasaṅkami;</p>
<p class="gatha2">Sambuddhaṃ abhivādetvā, satthuno cakkalakkhaṇe;</p>
<p class="gathalast">Nisinnā ekamantamhi, idaṃ vacanamabravi.</p>
<p class="hangnum"><a name="para321"></a><a name="para321_kn11"></a><span class="paranum">321</span>.</p>
<p class="gatha1"> ‘‘‘Aṭṭhasattativassāhaṃ, pacchimo vattate vayo <span class="note">[pacchimā vattayi vayā (syā.)]</span>;</p>
<p class="gathalast">Pabbhāramhi anuppattā, ārocemi mahāmuni.</p>
<p class="hangnum"><a name="para322"></a><a name="para322_kn11"></a><span class="paranum">322</span>.</p>
<p class="gatha1"> ‘‘‘Paripakko vayo mayhaṃ, parittaṃ mama jīvitaṃ;</p>
<p class="gathalast">Pahāya vo gamissāmi, kataṃ me saraṇamattano.</p>
<p class="hangnum"><a name="para323"></a><a name="para323_kn11"></a><span class="paranum">323</span>.</p>
<p class="gatha1"> ‘‘‘Vayamhi pacchime kāle, maraṇaṃ uparuddhati;</p>
<p class="gathalast">Ajjarattiṃ mahāvīra, pāpuṇissāmi nibbutiṃ.</p>
<p class="hangnum"><a name="para324"></a><a name="para324_kn11"></a><span class="paranum">324</span>.</p>
<p class="gatha1"> ‘‘‘Natthi jāti jarā byādhi, maraṇañca mahāmune;</p>
<p class="gathalast">Ajarāmaraṇaṃ puraṃ, gamissāmi asaṅkhataṃ.</p>
<p class="hangnum"><a name="para325"></a><a name="para325_kn11"></a><span class="paranum">325</span>.</p>
<p class="gatha1"> ‘‘‘Yāvatā parisā nāma, samupāsanti satthuno;</p>
<p class="gathalast">Aparādhamajānantī <span class="note">[sace metthi (sī.), pajānantī (ka.)]</span>, khamantaṃ sammukhā mune.</p>
<p class="hangnum"><a name="para326"></a><a name="para326_kn11"></a><span class="paranum">326</span>.</p>
<p class="gatha1"> ‘‘‘Saṃsaritvā <a name="T2.0359"></a><a name="P2.0585"></a> ca saṃsāre, khalitañce mamaṃ tayi;</p>
<p class="gathalast">Ārocemi mahāvīra, aparādhaṃ khamassu me’.</p>
<p class="hangnum"><a name="para327"></a><a name="para327_kn11"></a><span class="paranum">327</span>.</p>
<p class="gatha1"> ‘‘Sutvāna vacanaṃ tassā, munindo idamabravi;</p>
<p class="gathalast">‘Kimuttaraṃ te vakkhāmi, nibbānāya vajantiyā.</p>
<p class="hangnum"><a name="para328"></a><a name="para328_kn11"></a><span class="paranum">328</span>.</p>
<p class="gatha1"> ‘‘‘Iddhiñcāpi nidassehi, mama sāsanakārike;</p>
<p class="gathalast">Parisānañca sabbāsaṃ, kaṅkhaṃ chindassu yāvatā’.</p>
<p class="hangnum"><a name="para329"></a><a name="para329_kn11"></a><span class="paranum">329</span>.</p>
<p class="gatha1"> ‘‘Sutvā taṃ munino vācaṃ, bhikkhunī sā yasodharā;</p>
<p class="gathalast">Vanditvā munirājaṃ taṃ, idaṃ vacanamabravi.</p>
<p class="hangnum"><a name="para330"></a><a name="para330_kn11"></a><span class="paranum">330</span>.</p>
<p class="gatha1"> ‘‘‘Yasodharā <a name="M2.0266"></a> ahaṃ vīra, agāre te pajāpati;</p>
<p class="gathalast">Sākiyamhi kule jātā, itthiaṅge patiṭṭhitā.</p>
<p class="hangnum"><a name="para331"></a><a name="para331_kn11"></a><span class="paranum">331</span>.</p>
<p class="gatha1"> ‘‘‘Thīnaṃ satasahassānaṃ, navutīnaṃ chaduttari;</p>
<p class="gathalast">Agāre te ahaṃ vīra, pāmokkhā sabbā issarā.</p>
<p class="hangnum"><a name="para332"></a><a name="para332_kn11"></a><span class="paranum">332</span>.</p>
<p class="gatha1"> ‘‘‘Rūpācāraguṇūpetā<a name="V2.0255"></a>, yobbanaṭṭhā piyaṃvadā;</p>
<p class="gathalast">Sabbā maṃ apacāyanti, devatā viya mānusā.</p>
<p class="hangnum"><a name="para333"></a><a name="para333_kn11"></a><span class="paranum">333</span>.</p>
<p class="gatha1"> ‘‘‘Kaññāsatasahassapamukhā, sakyaputtanivesane;</p>
<p class="gathalast">Samānasukhadukkhatā, devatā viya nandane.</p>
<p class="hangnum"><a name="para334"></a><a name="para334_kn11"></a><span class="paranum">334</span>.</p>
<p class="gatha1"> ‘‘‘Kāmadhātumatikkamma <span class="note">[kāmadhātumatikkantā (sī. syā. pī. ka.)]</span>, saṇṭhitā rūpadhātuyā;</p>
<p class="gathalast">Rūpena sadisā natthi, ṭhapetvā lokanāyakaṃ.</p>
<p class="hangnum"><a name="para335"></a><a name="para335_kn11"></a><span class="paranum">335</span>.</p>
<p class="gatha1"> ‘‘‘Sambuddhaṃ abhivādetvā, iddhiṃ dassesi satthuno;</p>
<p class="gathalast">Nekā nānāvidhākārā, mahāiddhīpi dassayī <span class="note">[evamādīni vatvāna, upatitvāna ambaraṃ; iddhī anekā dassesi, buddhānuññā yasodharā; (sī.)]</span>.</p>
<p class="hangnum"><a name="para336"></a><a name="para336_kn11"></a><span class="paranum">336</span>.</p>
<p class="gatha1"> ‘‘‘Cakkavāḷasamaṃ kāyaṃ, sīsaṃ uttarato kuru;</p>
<p class="gathalast">Ubho pakkhā duve dīpā, jambudīpaṃ sarīrato.</p>
<p class="hangnum"><a name="para337"></a><a name="para337_kn11"></a><span class="paranum">337</span>.</p>
<p class="gatha1"> ‘‘‘Dakkhiṇañca saraṃ piñchaṃ, nānāsākhā tu pattakā;</p>
<p class="gathalast">Candañca sūriyañcakkhi, merupabbatato sikhaṃ.</p>
<p class="hangnum"><a name="para338"></a><a name="para338_kn11"></a><span class="paranum">338</span>.</p>
<p class="gatha1"> ‘‘‘Cakkavālagiriṃ <a name="T2.0360"></a> tuṇḍaṃ, jamburukkhaṃ samūlakaṃ;</p>
<p class="gathalast">Bījamānā upāgantvā, vandantī lokanāyakaṃ.</p>
<p class="hangnum"><a name="para339"></a><a name="para339_kn11"></a><span class="paranum">339</span>.</p>
<p class="gatha1"> ‘‘‘Hatthivaṇṇaṃ tathevassaṃ, pabbataṃ jaladhiṃ tathā;</p>
<p class="gathalast">Candimaṃ sūriyaṃ meruṃ, sakkavaṇṇañca dassayi.</p>
<p class="hangnum"><a name="para340"></a><a name="para340_kn11"></a><span class="paranum">340</span>.</p>
<p class="gatha1"> ‘‘‘Yasodharā <a name="P2.0586"></a> ahaṃ vīra, pāde vandāmi cakkhuma;</p>
<p class="gathalast">Sahassalokadhātūnaṃ, phullapadmena chādayi.</p>
<p class="hangnum"><a name="para341"></a><a name="para341_kn11"></a><span class="paranum">341</span>.</p>
<p class="gatha1"> ‘‘‘Brahmavaṇṇañca māpetvā, dhammaṃ desesi suññataṃ;</p>
<p class="gathalast">Yasodharā ahaṃ vīra, pāde vandāmi cakkhuma.</p>
<p class="hangnum"><a name="para342"></a><a name="para342_kn11"></a><span class="paranum">342</span>.</p>
<p class="gatha1"> ‘‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmuni.</p>
<p class="hangnum"><a name="para343"></a><a name="para343_kn11"></a><span class="paranum">343</span>.</p>
<p class="gatha1"> ‘‘‘Pubbenivāsaṃ <a name="M2.0267"></a> jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para344"></a><a name="para344_kn11"></a><span class="paranum">344</span>.</p>
<p class="gatha1"> ‘‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ mayhaṃ mahāvīra, uppannaṃ tava santike.</p>
<p class="hangnum"><a name="para345"></a><a name="para345_kn11"></a><span class="paranum">345</span>.</p>
<p class="gatha1"> ‘‘‘Pubbānaṃ lokanāthānaṃ, saṅgamaṃ te nidassitaṃ <span class="note">[sudassitaṃ (syā. pī. ka.)]</span>;</p>
<p class="gathalast">Adhikāraṃ bahuṃ mayhaṃ, tuyhatthāya mahāmune.</p>
<p class="hangnum"><a name="para346"></a><a name="para346_kn11"></a><span class="paranum">346</span>.</p>
<p class="gatha1"> ‘‘‘Yaṃ <a name="V2.0256"></a> mayhaṃ pūritaṃ kammaṃ, kusalaṃ sarase mune;</p>
<p class="gathalast">Tuyhatthāya mahāvīra, puññaṃ upacitaṃ mayā.</p>
<p class="hangnum"><a name="para347"></a><a name="para347_kn11"></a><span class="paranum">347</span>.</p>
<p class="gatha1"> ‘‘‘Abhabbaṭṭhāne vajjetvā, vārayitvā anācaraṃ;</p>
<p class="gathalast">Tuyhatthāya mahāvīra, sañcattaṃ jīvitaṃ mayā.</p>
<p class="hangnum"><a name="para348"></a><a name="para348_kn11"></a><span class="paranum">348</span>.</p>
<p class="gatha1"> ‘‘‘Nekakoṭisahassāni<a name="T2.0361"></a>, bhariyatthāyadāsi maṃ;</p>
<p class="gathalast">Na tattha vimanā homi, tuyhatthāya mahāmuni.</p>
<p class="hangnum"><a name="para349"></a><a name="para349_kn11"></a><span class="paranum">349</span>.</p>
<p class="gatha1"> ‘‘‘Nekakoṭisahassāni, upakārāyadāsi maṃ;</p>
<p class="gathalast">Na tattha vimanā homi, tuyhatthāya mahāmuni.</p>
<p class="hangnum"><a name="para350"></a><a name="para350_kn11"></a><span class="paranum">350</span>.</p>
<p class="gatha1"> ‘‘‘Nekakoṭisahassāni, bhojanatthāyadāsi maṃ;</p>
<p class="gathalast">Na tattha vimanā homi, tuyhatthāya mahāmuni.</p>
<p class="hangnum"><a name="para351"></a><a name="para351_kn11"></a><span class="paranum">351</span>.</p>
<p class="gatha1"> ‘‘‘Nekakoṭisahassāni, jīvitāni pariccajiṃ;</p>
<p class="gathalast">Bhayamokkhaṃ karissanti, dadāmi mama jīvitaṃ.</p>
<p class="hangnum"><a name="para352"></a><a name="para352_kn11"></a><span class="paranum">352</span>.</p>
<p class="gatha1"> ‘‘‘Aṅgagate <span class="note">[aṅge evaṃ (ka.)]</span> alaṅkāre, vatthe nānāvidhe bahū;</p>
<p class="gathalast">Itthimaṇḍe na gūhāmi, tuyhatthāya mahāmuni.</p>
<p class="hangnum"><a name="para353"></a><a name="para353_kn11"></a><span class="paranum">353</span>.</p>
<p class="gatha1"> ‘‘‘Dhanadhaññapariccāgaṃ<a name="P2.0587"></a>, gāmāni nigamāni ca;</p>
<p class="gathalast">Khettaṃ puttā ca dhītā ca, pariccattā mahāmuni.</p>
<p class="hangnum"><a name="para354"></a><a name="para354_kn11"></a><span class="paranum">354</span>.</p>
<p class="gatha1"> ‘‘‘Hatthī assā gavā cāpi, dāsiyo paricārikā;</p>
<p class="gathalast">Tuyhatthāya mahāvīra, pariccattā asaṅkhiyā.</p>
<p class="hangnum"><a name="para355"></a><a name="para355_kn11"></a><span class="paranum">355</span>.</p>
<p class="gatha1"> ‘‘‘Yaṃ mayhaṃ paṭimantesi <span class="note">[patimantesi (sī.)]</span>, dānaṃ dassāmi yācake;</p>
<p class="gathalast">Vimanaṃ me na passāmi, dadato dānamuttamaṃ.</p>
<p class="hangnum"><a name="para356"></a><a name="para356_kn11"></a><span class="paranum">356</span>.</p>
<p class="gatha1"> ‘‘‘Nānāvidhaṃ <a name="M2.0268"></a> bahuṃ dukkhaṃ, saṃsāre ca bahubbidhe;</p>
<p class="gathalast">Tuyhatthāya mahāvīra, anubhuttaṃ asaṅkhiyaṃ.</p>
<p class="hangnum"><a name="para357"></a><a name="para357_kn11"></a><span class="paranum">357</span>.</p>
<p class="gatha1"> ‘‘‘Sukhappattānumodāmi, na ca dukkhesu dummanā;</p>
<p class="gathalast">Sabbattha tulitā homi, tuyhatthāya mahāmuni.</p>
<p class="hangnum"><a name="para358"></a><a name="para358_kn11"></a><span class="paranum">358</span>.</p>
<p class="gatha1"> ‘‘‘Anumaggena <a name="T2.0362"></a> sambuddho, yaṃ dhammaṃ abhinīhari;</p>
<p class="gathalast">Anubhotvā sukhaṃ dukkhaṃ, patto bodhiṃ mahāmuni.</p>
<p class="hangnum"><a name="para359"></a><a name="para359_kn11"></a><span class="paranum">359</span>.</p>
<p class="gatha1"> ‘‘‘Brahmadevañca sambuddhaṃ, gotamaṃ lokanāyakaṃ;</p>
<p class="gathalast">Aññesaṃ lokanāthānaṃ, saṅgamaṃ te bahuṃ mayā.</p>
<p class="hangnum"><a name="para360"></a><a name="para360_kn11"></a><span class="paranum">360</span>.</p>
<p class="gatha1"> ‘‘‘Adhikāraṃ <a name="V2.0257"></a> bahuṃ mayhaṃ, tuyhatthāya mahāmuni;</p>
<p class="gathalast">Gavesato buddhadhamme, ahaṃ te paricārikā.</p>
<p class="hangnum"><a name="para361"></a><a name="para361_kn11"></a><span class="paranum">361</span>.</p>
<p class="gatha1"> ‘‘‘Kappe ca satasahasse, caturo ca asaṅkhiye;</p>
<p class="gathalast">Dīpaṅkaro mahāvīro, uppajji lokanāyako.</p>
<p class="hangnum"><a name="para362"></a><a name="para362_kn11"></a><span class="paranum">362</span>.</p>
<p class="gatha1"> ‘‘‘Paccantadesavisaye, nimantetvā tathāgataṃ;</p>
<p class="gathalast">Tassa āgamanaṃ maggaṃ, sodhenti tuṭṭhamānasā.</p>
<p class="hangnum"><a name="para363"></a><a name="para363_kn11"></a><span class="paranum">363</span>.</p>
<p class="gatha1"> ‘‘‘Tena kālena so āsi, sumedho nāma brāhmaṇo;</p>
<p class="gathalast">Maggañca paṭiyādesi, āyato <span class="note">[āyataṃ (sī.)]</span> sabbadassino.</p>
<p class="hangnum"><a name="para364"></a><a name="para364_kn11"></a><span class="paranum">364</span>.</p>
<p class="gatha1"> ‘‘‘Tena kālenahaṃ āsiṃ, kaññā brāhmaṇasambhavā;</p>
<p class="gathalast">Sumittānāma nāmena, upagacchiṃ samāgamaṃ.</p>
<p class="hangnum"><a name="para365"></a><a name="para365_kn11"></a><span class="paranum">365</span>.</p>
<p class="gatha1"> ‘‘‘Aṭṭha uppalahatthāni, pūjanatthāya satthuno;</p>
<p class="gathalast">Ādāya janasaṃmajjhe, addasaṃ isi muggataṃ.</p>
<p class="hangnum"><a name="para366"></a><a name="para366_kn11"></a><span class="paranum">366</span>.</p>
<p class="gatha1"> ‘‘‘Cirānugataṃ <a name="P2.0588"></a> dayitaṃ <span class="note">[cirānupari āsīnaṃ (sī.)]</span>, atikkantaṃ manoharaṃ;</p>
<p class="gathalast">Disvā tadā amaññissaṃ, saphalaṃ jīvitaṃ mama.</p>
<p class="hangnum"><a name="para367"></a><a name="para367_kn11"></a><span class="paranum">367</span>.</p>
<p class="gatha1"> ‘‘‘Parakkamaṃ taṃ saphalaṃ, addasaṃ isino tadā;</p>
<p class="gathalast">Pubbakammena sambuddhe, cittañcāpi pasīdi me.</p>
<p class="hangnum"><a name="para368"></a><a name="para368_kn11"></a><span class="paranum">368</span>.</p>
<p class="gatha1"> ‘‘‘Bhiyyo <a name="T2.0363"></a> cittaṃ pasādesiṃ, ise uggatamānase;</p>
<p class="gathalast">Deyyaṃ aññaṃ na passāmi, demi pupphāni te isi.</p>
<p class="hangnum"><a name="para369"></a><a name="para369_kn11"></a><span class="paranum">369</span>.</p>
<p class="gatha1"> ‘‘‘Pañcahatthā <a name="M2.0269"></a> tava hontu, tayo hontu mamaṃ ise;</p>
<p class="gathalast">Tena saddhiṃ samā hontu, bodhatthāya tavaṃ ise’.</p>
<p class="centered">Catutthaṃ bhāṇavāraṃ.</p>
<p class="hangnum"><a name="para370"></a><a name="para370_kn11"></a><span class="paranum">370</span>.</p>
<p class="gatha1"> ‘‘Isi gahetvā pupphāni, āgacchantaṃ mahāyasaṃ;</p>
<p class="gathalast">Pūjesi janasaṃmajjhe, bodhatthāya mahāisi.</p>
<p class="hangnum"><a name="para371"></a><a name="para371_kn11"></a><span class="paranum">371</span>.</p>
<p class="gatha1"> ‘‘Passitvā janasaṃmajjhe, dīpaṅkaro mahāmuni;</p>
<p class="gathalast">Viyākāsi mahāvīro, isi muggatamānasaṃ.</p>
<p class="hangnum"><a name="para372"></a><a name="para372_kn11"></a><span class="paranum">372</span>.</p>
<p class="gatha1"> ‘‘Aparimeyye ito kappe, dīpaṅkaro mahāmuni;</p>
<p class="gathalast">Mama kammaṃ viyākāsi, ujubhāvaṃ mahāmuni.</p>
<p class="hangnum"><a name="para373"></a><a name="para373_kn11"></a><span class="paranum">373</span>.</p>
<p class="gatha1"> ‘‘‘Samacittā <a name="V2.0258"></a> samakammā, samakārī bhavissati;</p>
<p class="gathalast">Piyā hessati kammena, tuyhatthāya mahāisi <span class="note">[mahāise (syā.)]</span>.</p>
<p class="hangnum"><a name="para374"></a><a name="para374_kn11"></a><span class="paranum">374</span>.</p>
<p class="gatha1"> ‘‘‘Sudassanā supiyā ca, manāpā piyavādinī;</p>
<p class="gathalast">Tassa dhammesu dāyādā, viharissati iddhikā.</p>
<p class="hangnum"><a name="para375"></a><a name="para375_kn11"></a><span class="paranum">375</span>.</p>
<p class="gatha1"> ‘‘‘Yathāpi bhaṇḍasāmuggaṃ, anurakkhati sāmino;</p>
<p class="gathalast">Evaṃ kusaladhammānaṃ, anurakkhissate ayaṃ.</p>
<p class="hangnum"><a name="para376"></a><a name="para376_kn11"></a><span class="paranum">376</span>.</p>
<p class="gatha1"> ‘‘‘Tassa te <span class="note">[tassa taṃ (syā.)]</span> anukampantī, pūrayissati pāramī;</p>
<p class="gathalast">Sīhova pañjaraṃ bhetvā <span class="note">[hitvā (syā.), hetvā (pī.)]</span>, pāpuṇissati bodhiyaṃ’.</p>
<p class="hangnum"><a name="para377"></a><a name="para377_kn11"></a><span class="paranum">377</span>.</p>
<p class="gatha1"> ‘‘Aparimeyye <a name="T2.0364"></a> ito kappe, yaṃ maṃ buddho viyākarī;</p>
<p class="gathalast">Taṃ vācaṃ anumodentī, evaṃkārī bhaviṃ ahaṃ.</p>
<p class="hangnum"><a name="para378"></a><a name="para378_kn11"></a><span class="paranum">378</span>.</p>
<p class="gatha1"> ‘‘Tassa <a name="P2.0589"></a> kammassa sukatassa, tattha cittaṃ pasādayiṃ;</p>
<p class="gathalast">Devamanussakaṃ yoniṃ, anubhotvā asaṅkhiyaṃ.</p>
<p class="hangnum"><a name="para379"></a><a name="para379_kn11"></a><span class="paranum">379</span>.</p>
<p class="gatha1"> ‘‘Sukhadukkhenubhotvāhaṃ, devesu mānusesu ca;</p>
<p class="gathalast">Pacchime bhave sampatte, ajāyiṃ sākiye kule.</p>
<p class="hangnum"><a name="para380"></a><a name="para380_kn11"></a><span class="paranum">380</span>.</p>
<p class="gatha1"> ‘‘Rūpavatī bhogavatī, yasasīlavatī tato;</p>
<p class="gathalast">Sabbaṅgasampadā homi, kulesu abhisakkatā.</p>
<p class="hangnum"><a name="para381"></a><a name="para381_kn11"></a><span class="paranum">381</span>.</p>
<p class="gatha1"> ‘‘Lābhaṃ <a name="M2.0270"></a> silokaṃ sakkāraṃ, lokadhammasamāgamaṃ;</p>
<p class="gathalast">Cittañca dukkhitaṃ natthi, vasāmi akutobhayā.</p>
<p class="hangnum"><a name="para382"></a><a name="para382_kn11"></a><span class="paranum">382</span>.</p>
<p class="gatha1"> ‘‘Vuttañhetaṃ bhagavatā, rañño antepure tadā;</p>
<p class="gathalast">Khattiyānaṃ pure vīra, upakārañca niddisi.</p>
<p class="hangnum"><a name="para383"></a><a name="para383_kn11"></a><span class="paranum">383</span>.</p>
<p class="gatha1"> ‘‘Upakārā ca yā nārī, yā ca nārī sukhe dukhe;</p>
<p class="gathalast">Atthakkhāyī ca yā nārī, yā ca nārīnukampikā.</p>
<p class="hangnum"><a name="para384"></a><a name="para384_kn11"></a><span class="paranum">384</span>.</p>
<p class="gatha1"> ‘‘Pañcakoṭisatā buddhā, navakoṭisatāni ca;</p>
<p class="gathalast">Etesaṃ devadevānaṃ, mahādānaṃ pavattayiṃ.</p>
<p class="hangnum"><a name="para385"></a><a name="para385_kn11"></a><span class="paranum">385</span>.</p>
<p class="gatha1"> ‘‘Adhikāraṃ mahā <span class="note">[sadā (pī.) evamuparipi]</span> mayhaṃ, dhammarāja suṇohi me;</p>
<p class="gathalast">Ekādasakoṭisatā, buddhā dvādasa koṭiyo <span class="note">[honti lokagganāyakā (sī. syā.), paṇṇākoṭisatāni ca (pī.)]</span>.</p>
<p class="hangnum"><a name="para386"></a><a name="para386_kn11"></a><span class="paranum">386</span>.</p>
<p class="gatha1"> ‘‘Etesaṃ devadevānaṃ, mahādānaṃ pavattayiṃ;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para387"></a><a name="para387_kn11"></a><span class="paranum">387</span>.</p>
<p class="gatha1"> ‘‘‘Vīsakoṭisatā <a name="T2.0365"></a><a name="V2.0259"></a> buddhā, tiṃsakoṭisatāni ca;</p>
<p class="gathalast">Etesaṃ devadevānaṃ, mahādānaṃ pavattayiṃ.</p>
<p class="hangnum"><a name="para388"></a><a name="para388_kn11"></a><span class="paranum">388</span>.</p>
<p class="gatha1"> ‘‘‘Adhikāraṃ mahā mayhaṃ, dhammarāja suṇohi me;</p>
<p class="gathalast">Cattālīsakoṭisatā, paññāsa koṭisatāni ca.</p>
<p class="hangnum"><a name="para389"></a><a name="para389_kn11"></a><span class="paranum">389</span>.</p>
<p class="gatha1"> ‘‘‘Etesaṃ <a name="P2.0590"></a> devadevānaṃ, mahādānaṃ pavattayiṃ;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para390"></a><a name="para390_kn11"></a><span class="paranum">390</span>.</p>
<p class="gatha1"> ‘‘‘Saṭṭhikoṭisatā buddhā, sattatikoṭisatāni ca;</p>
<p class="gathalast">Etesaṃ devadevānaṃ, mahādānaṃ pavattayiṃ.</p>
<p class="hangnum"><a name="para391"></a><a name="para391_kn11"></a><span class="paranum">391</span>.</p>
<p class="gatha1"> ‘‘‘Adhikāraṃ mahā mayhaṃ, dhammarāja suṇohi me;</p>
<p class="gathalast">Asītikoṭisatā buddhā, navutikoṭisatāni ca.</p>
<p class="hangnum"><a name="para392"></a><a name="para392_kn11"></a><span class="paranum">392</span>.</p>
<p class="gatha1"> ‘‘‘Etesaṃ devadevānaṃ, mahādānaṃ pavattayiṃ;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para393"></a><a name="para393_kn11"></a><span class="paranum">393</span>.</p>
<p class="gatha1"> ‘‘‘Koṭisatasahassāni, honti lokagganāyakā;</p>
<p class="gathalast">Etesaṃ devadevānaṃ, mahādānaṃ pavattayiṃ.</p>
<p class="hangnum"><a name="para394"></a><a name="para394_kn11"></a><span class="paranum">394</span>.</p>
<p class="gatha1"> ‘‘‘Adhikāraṃ <a name="M2.0271"></a> mahā mayhaṃ, dhammarāja suṇohi me;</p>
<p class="gathalast">Navakoṭisahassāni, apare lokanāyakā.</p>
<p class="hangnum"><a name="para395"></a><a name="para395_kn11"></a><span class="paranum">395</span>.</p>
<p class="gatha1"> ‘‘‘Etesaṃ devadevānaṃ, mahādānaṃ pavattayiṃ;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para396"></a><a name="para396_kn11"></a><span class="paranum">396</span>.</p>
<p class="gatha1"> ‘‘‘Koṭisatasahassāni, pañcāsītimahesinaṃ;</p>
<p class="gathalast">Pañcāsītikoṭisatā, sattatiṃsā ca koṭiyo.</p>
<p class="hangnum"><a name="para397"></a><a name="para397_kn11"></a><span class="paranum">397</span>.</p>
<p class="gatha1"> ‘‘‘Etesaṃ <a name="T2.0366"></a> devadevānaṃ, mahādānaṃ pavattayiṃ;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para398"></a><a name="para398_kn11"></a><span class="paranum">398</span>.</p>
<p class="gatha1"> ‘‘‘Paccekabuddhā vītarāgā <span class="note">[dhutarāgā (pī. ka.)]</span>, aṭṭhaṭṭhamakakoṭiyo <span class="note">[aṭṭhamattaka… (sī.), aṭṭhamatthaka… (syā.)]</span>;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para399"></a><a name="para399_kn11"></a><span class="paranum">399</span>.</p>
<p class="gatha1"> ‘‘‘Khīṇāsavā vītamalā, asaṅkhiyā buddhasāvakā;</p>
<p class="gathalast">Adhikāraṃ mahā mayhaṃ, dhammarāja suṇohi me.</p>
<p class="hangnum"><a name="para400"></a><a name="para400_kn11"></a><span class="paranum">400</span>.</p>
<p class="gatha1"> ‘‘‘Evaṃ dhamme suciṇṇānaṃ, sadā dhammassa cārinaṃ;</p>
<p class="gathalast">Dhammacārī sukhaṃ seti, asmiṃ loke paramhi ca.</p>
<p class="hangnum"><a name="para401"></a><a name="para401_kn11"></a><span class="paranum">401</span>.</p>
<p class="gatha1"> ‘‘‘Dhammaṃ <a name="V2.0260"></a> care sucaritaṃ, na naṃ duccaritaṃ care;</p>
<p class="gathalast">Dhammacārī sukhaṃ seti, asmiṃ loke paramhi ca.</p>
<p class="hangnum"><a name="para402"></a><a name="para402_kn11"></a><span class="paranum">402</span>.</p>
<p class="gatha1"> ‘‘‘Nibbinditvāna saṃsāre, pabbajiṃ anagāriyaṃ;</p>
<p class="gathalast">Sahassaparivārena, pabbajitvā akiñcanā.</p>
<p class="hangnum"><a name="para403"></a><a name="para403_kn11"></a><span class="paranum">403</span>.</p>
<p class="gatha1"> ‘‘‘Agāraṃ vijahitvāna, pabbajiṃ anagāriyaṃ;</p>
<p class="gathalast">Aḍḍhamāse asampatte, catusaccamapāpuṇiṃ.</p>
<p class="hangnum"><a name="para404"></a><a name="para404_kn11"></a><span class="paranum">404</span>.</p>
<p class="gatha1"> ‘‘‘Cīvaraṃ piṇḍapātañca, paccayaṃ sayanāsanaṃ;</p>
<p class="gathalast">Upanenti bahū janā, sāgareyeva ūmiyo.</p>
<p class="hangnum"><a name="para405"></a><a name="para405_kn11"></a><span class="paranum">405</span>.</p>
<p class="gatha1"> ‘‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para406"></a><a name="para406_kn11"></a><span class="paranum">406</span>.</p>
<p class="gatha1"> ‘‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para407"></a><a name="para407_kn11"></a><span class="paranum">407</span>.</p>
<p class="gatha1"> ‘‘‘Paṭisambhidā <a name="T2.0367"></a> catasso…pe… kataṃ buddhassa sāsanaṃ’.</p>
<p class="hangnum"><a name="para408"></a><a name="para408_kn11"></a><span class="paranum">408</span>.</p>
<p class="gatha1"> ‘‘Evaṃ bahuvidhaṃ dukkhaṃ, sampattī ca bahubbidhā;</p>
<p class="gathalast">Visuddhibhāvaṃ sampattā, labhāmi sabbasampadā.</p>
<p class="hangnum"><a name="para409"></a><a name="para409_kn11"></a><span class="paranum">409</span>.</p>
<p class="gatha1"> ‘‘Yā <a name="M2.0272"></a> dadāti sakattānaṃ, puññatthāya mahesino;</p>
<p class="gathalast">Sahāyasampadā honti, nibbānapadamasaṅkhataṃ.</p>
<p class="hangnum"><a name="para410"></a><a name="para410_kn11"></a><span class="paranum">410</span>.</p>
<p class="gatha1"> ‘‘Parikkhīṇaṃ atītañca, paccuppannaṃ anāgataṃ;</p>
<p class="gathalast">Sabbakammaṃ mamaṃ khīṇaṃ, pāde vandāmi cakkhuma’’.</p>
<p class="bodytext">Itthaṃ sudaṃ yasodharā bhikkhunī bhagavato sammukhā imā gāthāyo abhāsitthāti.</p>
<p class="centered">Yasodharātheriyāpadānaṃ aṭṭhamaṃ.</p>
<p class="subhead">9. Yasodharāpamukhadasabhikkhunīsahassaapadānaṃ</p>
<p class="hangnum"><a name="para411"></a><a name="para411_kn11"></a><span class="paranum">411</span>.</p>
<p class="gatha1"> ‘‘Kappe <a name="P2.0591"></a> ca satasahasse, caturo ca asaṅkhiye;</p>
<p class="gathalast">Dīpaṅkaro nāma jino, uppajji lokanāyako.</p>
<p class="hangnum"><a name="para412"></a><a name="para412_kn11"></a><span class="paranum">412</span>.</p>
<p class="gatha1"> ‘‘Dīpaṅkaro mahāvīro, viyākāsi vināyako;</p>
<p class="gathalast">Sumedhañca sumittañca, samānasukhadukkhataṃ.</p>
<p class="hangnum"><a name="para413"></a><a name="para413_kn11"></a><span class="paranum">413</span>.</p>
<p class="gatha1"> ‘‘Sadevakañca <a name="V2.0261"></a> passanto, vicaranto sadevakaṃ;</p>
<p class="gathalast">Tesaṃ pakittane amhe, upagamma samāgamaṃ.</p>
<p class="hangnum"><a name="para414"></a><a name="para414_kn11"></a><span class="paranum">414</span>.</p>
<p class="gatha1"> ‘‘Amhaṃ <a name="T2.0368"></a> sabbapati hohi <span class="note">[sabbā patī honti (pī.)]</span>, anāgatasamāgame;</p>
<p class="gathalast">Sabbāva tuyhaṃ bhariyā, manāpā piyavādikā.</p>
<p class="hangnum"><a name="para415"></a><a name="para415_kn11"></a><span class="paranum">415</span>.</p>
<p class="gatha1"> ‘‘Dānaṃ sīlamayaṃ sabbaṃ, bhāvanā ca subhāvitā;</p>
<p class="gathalast">Dīgharattañca no <span class="note">[dīgharattamidaṃ (syā. ka.)]</span> sabbaṃ, pariccattaṃ mahāmune.</p>
<p class="hangnum"><a name="para416"></a><a name="para416_kn11"></a><span class="paranum">416</span>.</p>
<p class="gatha1"> ‘‘Gandhaṃ vilepanaṃ mālaṃ, dīpañca ratanāmayaṃ;</p>
<p class="gathalast">Yaṃkiñci patthitaṃ sabbaṃ, pariccattaṃ mahāmuni.</p>
<p class="hangnum"><a name="para417"></a><a name="para417_kn11"></a><span class="paranum">417</span>.</p>
<p class="gatha1"> ‘‘Aññaṃ vāpi kataṃ kammaṃ, paribhogañca mānusaṃ;</p>
<p class="gathalast">Dīgharattañhi no sabbaṃ, pariccattaṃ mahāmuni.</p>
<p class="hangnum"><a name="para418"></a><a name="para418_kn11"></a><span class="paranum">418</span>.</p>
<p class="gatha1"> ‘‘Anekajātisaṃsāraṃ, bahuṃ puññampi no kataṃ;</p>
<p class="gathalast">Issaramanubhotvāna, saṃsaritvā bhavābhave.</p>
<p class="hangnum"><a name="para419"></a><a name="para419_kn11"></a><span class="paranum">419</span>.</p>
<p class="gatha1"> ‘‘Pacchime <a name="M2.0273"></a> bhave sampatte, sakyaputtanivesane;</p>
<p class="gathalast">Nānākulūpapannāyo, accharā kāmavaṇṇinī.</p>
<p class="hangnum"><a name="para420"></a><a name="para420_kn11"></a><span class="paranum">420</span>.</p>
<p class="gatha1"> ‘‘Lābhaggena yasaṃ pattā, pūjitā sabbasakkatā;</p>
<p class="gathalast">Lābhiyo annapānānaṃ, sadā sammānitā mayaṃ.</p>
<p class="hangnum"><a name="para421"></a><a name="para421_kn11"></a><span class="paranum">421</span>.</p>
<p class="gatha1"> ‘‘Agāraṃ pajahitvāna, pabbajimhanagāriyaṃ;</p>
<p class="gathalast">Aḍḍhamāse asampatte, sabbā pattāmha nibbutiṃ.</p>
<p class="hangnum"><a name="para422"></a><a name="para422_kn11"></a><span class="paranum">422</span>.</p>
<p class="gatha1"> ‘‘Lābhiyo annapānānaṃ, vatthasenāsanāni ca;</p>
<p class="gathalast">Upenti paccayā sabbe, sadā sakkatapūjitā.</p>
<p class="hangnum"><a name="para423"></a><a name="para423_kn11"></a><span class="paranum">423</span>.</p>
<p class="gatha1"> ‘‘Kilesā <a name="P2.0592"></a> jhāpitā amhaṃ…pe… viharāma anāsavā.</p>
<p class="hangnum"><a name="para424"></a><a name="para424_kn11"></a><span class="paranum">424</span>.</p>
<p class="gatha1"> ‘‘Svāgataṃ <a name="T2.0369"></a> vata no āsi…pe… kataṃ buddhassa sāsanaṃ.</p>
<p class="hangnum"><a name="para425"></a><a name="para425_kn11"></a><span class="paranum">425</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ yasodharāpamukhāni dasabhikkhunīsahassāni bhagavato sammukhā imā gāthāyo abhāsitthāti.</p>
<p class="centered">Yasodharāpamukhadasabhikkhunīsahassāpadānaṃ navamaṃ.</p>
<p class="subhead">10. Yasodharāpamukhaaṭṭhārasabhikkhunīsahassaapadānaṃ</p>
<p class="hangnum"><a name="para426"></a><a name="para426_kn11"></a><span class="paranum">426</span>.</p>
<p class="gatha1"> ‘‘Aṭṭhārasasahassāni<a name="V2.0262"></a>, bhikkhunī sakyasambhavā;</p>
<p class="gathalast">Yasodharāpamukhāni, sambuddhaṃ upasaṅkamuṃ.</p>
<p class="hangnum"><a name="para427"></a><a name="para427_kn11"></a><span class="paranum">427</span>.</p>
<p class="gatha1"> ‘‘Aṭṭhārasasahassāni, sabbā honti mahiddhikā;</p>
<p class="gathalast">Vandantī munino pāde, ārocenti yathābalaṃ.</p>
<p class="hangnum"><a name="para428"></a><a name="para428_kn11"></a><span class="paranum">428</span>.</p>
<p class="gatha1"> ‘‘‘Jāti khīṇā jarā byādhi, maraṇañca mahāmuni;</p>
<p class="gathalast">Anāsavaṃ padaṃ santaṃ, amataṃ yāma nāyaka.</p>
<p class="hangnum"><a name="para429"></a><a name="para429_kn11"></a><span class="paranum">429</span>.</p>
<p class="gatha1"> ‘‘‘Khalitañce pure atthi, sabbāsampi mahāmuni;</p>
<p class="gathalast">Aparādhamajānantī, khama amhaṃ vināyaka.</p>
<p class="hangnum"><a name="para430"></a><a name="para430_kn11"></a><span class="paranum">430</span>.</p>
<p class="gatha1"> ‘‘‘Iddhiñcāpi nidassetha, mama sāsanakārikā;</p>
<p class="gathalast">Parisānañca sabbāsaṃ, kaṅkhaṃ chindatha yāvatā.</p>
<p class="hangnum"><a name="para431"></a><a name="para431_kn11"></a><span class="paranum">431</span>.</p>
<p class="gatha1"> ‘‘‘Yasodharā <a name="M2.0274"></a> mahāvīra, manāpā piyadassanā;</p>
<p class="gathalast">Sabbā <a name="T2.0370"></a> tuyhaṃ mahāvīra, agārasmiṃ pajāpati.</p>
<p class="hangnum"><a name="para432"></a><a name="para432_kn11"></a><span class="paranum">432</span>.</p>
<p class="gatha1"> ‘‘‘Thīnaṃ satasahassānaṃ, navutīnaṃ chaduttari;</p>
<p class="gathalast">Agāre te mayaṃ vīra, pāmokkhā sabbā issarā.</p>
<p class="hangnum"><a name="para433"></a><a name="para433_kn11"></a><span class="paranum">433</span>.</p>
<p class="gatha1"> ‘‘‘Rūpācāraguṇūpetā, yobbanaṭṭhā piyaṃvadā;</p>
<p class="gathalast">Sabbā no apacāyanti, devatā viya mānusā.</p>
<p class="hangnum"><a name="para434"></a><a name="para434_kn11"></a><span class="paranum">434</span>.</p>
<p class="gatha1"> ‘‘‘Aṭṭhārasasahassāni, sabbā sākiyasambhavā;</p>
<p class="gathalast">Yasodharāsahassāni, pāmokkhā issarā tadā.</p>
<p class="hangnum"><a name="para435"></a><a name="para435_kn11"></a><span class="paranum">435</span>.</p>
<p class="gatha1"> ‘‘‘Kāmadhātumatikkamma<a name="P2.0593"></a>, saṇṭhitā rūpadhātuyā;</p>
<p class="gathalast">Rūpena sadisā natthi, sahassānaṃ mahāmuni.</p>
<p class="hangnum"><a name="para436"></a><a name="para436_kn11"></a><span class="paranum">436</span>.</p>
<p class="gatha1"> ‘‘‘Sambuddhaṃ abhivādetvā, iddhiṃ dassaṃsu satthuno;</p>
<p class="gathalast">Nekā nānāvidhākārā, mahāiddhīpi dassayuṃ.</p>
<p class="hangnum"><a name="para437"></a><a name="para437_kn11"></a><span class="paranum">437</span>.</p>
<p class="gatha1"> ‘‘‘Cakkavāḷasamaṃ kāyaṃ, sīsaṃ uttarato kuru;</p>
<p class="gathalast">Ubho pakkhā duve dīpā, jambudīpaṃ sarīrato.</p>
<p class="hangnum"><a name="para438"></a><a name="para438_kn11"></a><span class="paranum">438</span>.</p>
<p class="gatha1"> ‘‘‘Dakkhiṇañca saraṃ piñchaṃ, nānāsākhā tu pattakā;</p>
<p class="gathalast">Candañca sūriyañcakkhi, merupabbatato sikhaṃ.</p>
<p class="hangnum"><a name="para439"></a><a name="para439_kn11"></a><span class="paranum">439</span>.</p>
<p class="gatha1"> ‘‘‘Cakkavāḷagiriṃ <a name="V2.0263"></a> tuṇḍaṃ, jamburukkhaṃ samūlakaṃ;</p>
<p class="gathalast">Bījamānā upāgantvā, vandantī lokanāyakaṃ.</p>
<p class="hangnum"><a name="para440"></a><a name="para440_kn11"></a><span class="paranum">440</span>.</p>
<p class="gatha1"> ‘‘‘Hatthivaṇṇaṃ tathevassaṃ, pabbataṃ jaladhiṃ tathā;</p>
<p class="gathalast">Candañca sūriyaṃ meruṃ, sakkavaṇṇañca dassayuṃ.</p>
<p class="hangnum"><a name="para441"></a><a name="para441_kn11"></a><span class="paranum">441</span>.</p>
<p class="gatha1"> ‘‘‘Yasodharā <a name="T2.0371"></a> mayaṃ vīra, pāde vandāma cakkhuma;</p>
<p class="gathalast">Tava cirapabhāvena, nipphannā naranāyaka.</p>
<p class="hangnum"><a name="para442"></a><a name="para442_kn11"></a><span class="paranum">442</span>.</p>
<p class="gatha1"> ‘‘‘Iddhīsu ca vasī homa, dibbāya sotadhātuyā;</p>
<p class="gathalast">Cetopariyañāṇassa, vasī homa mahāmune.</p>
<p class="hangnum"><a name="para443"></a><a name="para443_kn11"></a><span class="paranum">443</span>.</p>
<p class="gatha1"> ‘‘‘Pubbenivāsaṃ jānāma, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para444"></a><a name="para444_kn11"></a><span class="paranum">444</span>.</p>
<p class="gatha1"> ‘‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ amhaṃ mahāvīra, uppannaṃ tava santike.</p>
<p class="hangnum"><a name="para445"></a><a name="para445_kn11"></a><span class="paranum">445</span>.</p>
<p class="gatha1"> ‘‘‘Pubbānaṃ <a name="M2.0275"></a> lokanāthānaṃ, saṅgamaṃ no nidassitaṃ;</p>
<p class="gathalast">Adhikārā bahū amhaṃ, tuyhatthāya mahāmune.</p>
<p class="hangnum"><a name="para446"></a><a name="para446_kn11"></a><span class="paranum">446</span>.</p>
<p class="gatha1"> ‘‘‘Yaṃ amhaṃ pūritaṃ kammaṃ, kusalaṃ sarase mune;</p>
<p class="gathalast">Tuyhatthāya mahāvīra, puññānupacitāni no.</p>
<p class="hangnum"><a name="para447"></a><a name="para447_kn11"></a><span class="paranum">447</span>.</p>
<p class="gatha1"> ‘‘‘Abhabbaṭṭhāne vajjetvā, vārayimha anācaraṃ;</p>
<p class="gathalast">Tuyhatthāya mahāvīra, cattāni jīvitāni no <span class="note">[sañcattaṃ jīvitampi no (syā.)]</span>.</p>
<p class="hangnum"><a name="para448"></a><a name="para448_kn11"></a><span class="paranum">448</span>.</p>
<p class="gatha1"> ‘‘‘Nekakoṭisahassāni<a name="P2.0594"></a>, bhariyatthāyadāsi no;</p>
<p class="gathalast">Na tattha vimanā homa, tuyhatthāya mahāmune.</p>
<p class="hangnum"><a name="para449"></a><a name="para449_kn11"></a><span class="paranum">449</span>.</p>
<p class="gatha1"> ‘‘‘Nekakoṭisahassāni, upakārāyadāsi no;</p>
<p class="gathalast">Na tattha vimanā homa, tuyhatthāya mahāmune.</p>
<p class="hangnum"><a name="para450"></a><a name="para450_kn11"></a><span class="paranum">450</span>.</p>
<p class="gatha1"> ‘‘‘Nekakoṭisahassāni, bhojanatthāyadāsi no;</p>
<p class="gathalast">Na tattha vimanā homa, tuyhatthāya mahāmune.</p>
<p class="hangnum"><a name="para451"></a><a name="para451_kn11"></a><span class="paranum">451</span>.</p>
<p class="gatha1"> ‘‘‘Nekakoṭisahassāni<a name="T2.0372"></a>, jīvitāni cajimhase <span class="note">[cajimha no (pī. ka.)]</span>;</p>
<p class="gathalast">Bhayamokkhaṃ karissāma, jīvitāni cajimhase.</p>
<p class="hangnum"><a name="para452"></a><a name="para452_kn11"></a><span class="paranum">452</span>.</p>
<p class="gatha1"> ‘‘‘Aṅgagate alaṅkāre, vatthe nānāvidhe bahū;</p>
<p class="gathalast">Itthibhaṇḍe na gūhāma, tuyhatthāya mahāmune.</p>
<p class="hangnum"><a name="para453"></a><a name="para453_kn11"></a><span class="paranum">453</span>.</p>
<p class="gatha1"> ‘‘‘Dhanadhaññapariccāgaṃ<a name="V2.0264"></a>, gāmāni nigamāni ca;</p>
<p class="gathalast">Khettaṃ puttā ca dhītā ca, pariccattā mahāmune.</p>
<p class="hangnum"><a name="para454"></a><a name="para454_kn11"></a><span class="paranum">454</span>.</p>
<p class="gatha1"> ‘‘‘Hatthī assā gavā cāpi, dāsiyo paricārikā;</p>
<p class="gathalast">Tuyhatthāya mahāvīra, pariccattaṃ asaṅkhiyaṃ.</p>
<p class="hangnum"><a name="para455"></a><a name="para455_kn11"></a><span class="paranum">455</span>.</p>
<p class="gatha1"> ‘‘‘Yaṃ amhe paṭimantesi, dānaṃ dassāma yācake;</p>
<p class="gathalast">Vimanaṃ no na passāma, dadato dānamuttamaṃ.</p>
<p class="hangnum"><a name="para456"></a><a name="para456_kn11"></a><span class="paranum">456</span>.</p>
<p class="gatha1"> ‘‘‘Nānāvidhaṃ bahuṃ dukkhaṃ, saṃsāre ca bahubbidhe;</p>
<p class="gathalast">Tuyhatthāya mahāvīra, anubhuttaṃ asaṅkhiyaṃ.</p>
<p class="hangnum"><a name="para457"></a><a name="para457_kn11"></a><span class="paranum">457</span>.</p>
<p class="gatha1"> ‘‘‘Sukhappattānumodāma, na ca dukkhesu dummanā;</p>
<p class="gathalast">Sabbattha tulitā homa, tuyhatthāya mahāmune.</p>
<p class="hangnum"><a name="para458"></a><a name="para458_kn11"></a><span class="paranum">458</span>.</p>
<p class="gatha1"> ‘‘‘Anumaggena <a name="M2.0276"></a> sambuddho, yaṃ dhammaṃ abhinīhari;</p>
<p class="gathalast">Anubhotvā sukhaṃ dukkhaṃ, patto bodhiṃ mahāmune.</p>
<p class="hangnum"><a name="para459"></a><a name="para459_kn11"></a><span class="paranum">459</span>.</p>
<p class="gatha1"> ‘‘‘Brahmadevañca sambuddhaṃ, gotamaṃ lokanāyakaṃ;</p>
<p class="gathalast">Aññesaṃ lokanāthānaṃ, saṅgamaṃ tehi no bahū.</p>
<p class="hangnum"><a name="para460"></a><a name="para460_kn11"></a><span class="paranum">460</span>.</p>
<p class="gatha1"> ‘‘‘Adhikāraṃ bahuṃ amhe, tuyhatthāya mahāmune;</p>
<p class="gathalast">Gavesato buddhadhamme, mayaṃ te paricārikā.</p>
<p class="hangnum"><a name="para461"></a><a name="para461_kn11"></a><span class="paranum">461</span>.</p>
<p class="gatha1"> ‘‘‘Kappe <a name="T2.0373"></a> ca satasahasse, caturo ca asaṅkhiye;</p>
<p class="gathalast">Dīpaṅkaro mahāvīro, uppajji lokanāyako.</p>
<p class="hangnum"><a name="para462"></a><a name="para462_kn11"></a><span class="paranum">462</span>.</p>
<p class="gatha1"> ‘‘‘Paccantadesavisaye, nimantetvā tathāgataṃ;</p>
<p class="gathalast">Tassa āgamanaṃ maggaṃ, sodhenti tuṭṭhamānasā.</p>
<p class="hangnum"><a name="para463"></a><a name="para463_kn11"></a><span class="paranum">463</span>.</p>
<p class="gatha1"> ‘‘‘Tena <a name="P2.0595"></a> kālena so āsi, sumedho nāma brāhmaṇo;</p>
<p class="gathalast">Maggañca paṭiyādesi, āyato sabbadassino.</p>
<p class="hangnum"><a name="para464"></a><a name="para464_kn11"></a><span class="paranum">464</span>.</p>
<p class="gatha1"> ‘‘‘Tena kālena ahumha, sabbā brāhmaṇasambhavā;</p>
<p class="gathalast">Thalūdajāni pupphāni, āharimha samāgamaṃ.</p>
<p class="hangnum"><a name="para465"></a><a name="para465_kn11"></a><span class="paranum">465</span>.</p>
<p class="gatha1"> ‘‘‘Tasmiṃ so samaye buddho, dīpaṅkaro mahāyaso;</p>
<p class="gathalast">Viyākāsi mahāvīro, isimuggatamānasaṃ.</p>
<p class="hangnum"><a name="para466"></a><a name="para466_kn11"></a><span class="paranum">466</span>.</p>
<p class="gatha1"> ‘‘‘Calatī ravatī puthavī, saṅkampati sadevake;</p>
<p class="gathalast">Tassa kammaṃ pakittente, isimuggatamānasaṃ.</p>
<p class="hangnum"><a name="para467"></a><a name="para467_kn11"></a><span class="paranum">467</span>.</p>
<p class="gatha1"> ‘‘‘Devakaññā <a name="V2.0265"></a> manussā ca, mayañcāpi sadevakā;</p>
<p class="gathalast">Nānāpūjanīyaṃ bhaṇḍaṃ, pūjayitvāna patthayuṃ.</p>
<p class="hangnum"><a name="para468"></a><a name="para468_kn11"></a><span class="paranum">468</span>.</p>
<p class="gatha1"> ‘‘‘Tesaṃ buddho viyākāsi, jotidīpa sanāmako;</p>
<p class="gathalast">Ajja ye patthitā atthi, te bhavissanti sammukhā.</p>
<p class="hangnum"><a name="para469"></a><a name="para469_kn11"></a><span class="paranum">469</span>.</p>
<p class="gatha1"> ‘‘‘Aparimeyye ito kappe, yaṃ no buddho viyākari;</p>
<p class="gathalast">Taṃ vācamanumodentā, evaṃkārī ahumha no.</p>
<p class="hangnum"><a name="para470"></a><a name="para470_kn11"></a><span class="paranum">470</span>.</p>
<p class="gatha1"> ‘‘‘Tassa kammassa sukatassa, tassa cittaṃ pasādayuṃ;</p>
<p class="gathalast">Devamānusikaṃ yoniṃ, anubhotvā asaṅkhiyaṃ.</p>
<p class="hangnum"><a name="para471"></a><a name="para471_kn11"></a><span class="paranum">471</span>.</p>
<p class="gatha1"> ‘‘‘Sukhadukkhenubhotvāna<a name="T2.0374"></a>, devesu mānusesu ca;</p>
<p class="gathalast">Pacchime bhave sampatte, jātāmha sākiye kule.</p>
<p class="hangnum"><a name="para472"></a><a name="para472_kn11"></a><span class="paranum">472</span>.</p>
<p class="gatha1"> ‘‘‘Rūpavatī <a name="M2.0277"></a> bhogavatī, yasasīlavatī tato;</p>
<p class="gathalast">Sabbaṅgasampadā homa, kulesu abhisakkatā.</p>
<p class="hangnum"><a name="para473"></a><a name="para473_kn11"></a><span class="paranum">473</span>.</p>
<p class="gatha1"> ‘‘‘Lābhaṃ silokaṃ sakkāraṃ, lokadhammasamāgamaṃ;</p>
<p class="gathalast">Cittañca dukkhitaṃ natthi, vasāma akutobhayā.</p>
<p class="hangnum"><a name="para474"></a><a name="para474_kn11"></a><span class="paranum">474</span>.</p>
<p class="gatha1"> ‘‘‘Vuttañhetaṃ bhagavatā, rañño antepure tadā;</p>
<p class="gathalast">Khattiyānaṃ pure vīra <span class="note">[tāsaṃ (syā.)]</span>, upakārañca niddisi.</p>
<p class="hangnum"><a name="para475"></a><a name="para475_kn11"></a><span class="paranum">475</span>.</p>
<p class="gatha1"> ‘‘‘Upakārā ca yā nārī, yā ca nārī sukhe dukhe;</p>
<p class="gathalast">Atthakkhāyī ca yā nārī, yā ca nārīnukampikā.</p>
<p class="hangnum"><a name="para476"></a><a name="para476_kn11"></a><span class="paranum">476</span>.</p>
<p class="gatha1"> ‘‘‘Dhammaṃ <a name="P2.0596"></a> care sucaritaṃ, na naṃ duccaritaṃ care;</p>
<p class="gathalast">Dhammacārī sukhaṃ seti, asmiṃ loke paramhi ca.</p>
<p class="hangnum"><a name="para477"></a><a name="para477_kn11"></a><span class="paranum">477</span>.</p>
<p class="gatha1"> ‘‘‘Agāraṃ vijahitvāna, pabbajimhanagāriyaṃ;</p>
<p class="gathalast">Aḍḍhamāse asampatte, catusaccaṃ phusimha no.</p>
<p class="hangnum"><a name="para478"></a><a name="para478_kn11"></a><span class="paranum">478</span>.</p>
<p class="gatha1"> ‘‘‘Cīvaraṃ piṇḍapātañca, paccayaṃ sayanāsanaṃ;</p>
<p class="gathalast">Upanenti bahū amhe, sāgarasseva ūmiyo.</p>
<p class="hangnum"><a name="para479"></a><a name="para479_kn11"></a><span class="paranum">479</span>.</p>
<p class="gatha1"> ‘‘‘Kilesā jhāpitā amhaṃ <span class="note">[mayhaṃ (syā.), amhākaṃ (ka.)]</span>, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāma anāsavā.</p>
<p class="hangnum"><a name="para480"></a><a name="para480_kn11"></a><span class="paranum">480</span>.</p>
<p class="gatha1"> ‘‘‘Svāgataṃ vata no āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para481"></a><a name="para481_kn11"></a><span class="paranum">481</span>.</p>
<p class="gatha1"> ‘‘‘Paṭisambhidā <a name="T2.0375"></a><a name="V2.0266"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’.</p>
<p class="hangnum"><a name="para482"></a><a name="para482_kn11"></a><span class="paranum">482</span>.</p>
<p class="gatha1"> ‘‘Evaṃ bahuvidhaṃ dukkhaṃ, sampattī ca bahubbidhā;</p>
<p class="gathalast">Visuddhabhāvaṃ sampattā, labhāma sabbasampadā.</p>
<p class="hangnum"><a name="para483"></a><a name="para483_kn11"></a><span class="paranum">483</span>.</p>
<p class="gatha1"> ‘‘Yā dadanti sakattānaṃ, puññatthāya mahesino;</p>
<p class="gathalast">Sahāyasampadā honti, nibbānapadamasaṅkhataṃ.</p>
<p class="hangnum"><a name="para484"></a><a name="para484_kn11"></a><span class="paranum">484</span>.</p>
<p class="gatha1"> ‘‘Parikkhīṇaṃ atītañca, paccuppannaṃ anāgataṃ;</p>
<p class="gathalast">Sabbakammampi no khīṇaṃ, pāde vandāma cakkhuma.</p>
<p class="hangnum"><a name="para485"></a><a name="para485_kn11"></a><span class="paranum">485</span>.</p>
<p class="gatha1"> ‘‘Nibbānāya <a name="M2.0278"></a> vadantīnaṃ, kiṃ vo vakkhāma uttari;</p>
<p class="gathalast">Santasaṅkhatadosañhi, pappotha <span class="note">[santasaṅkhatadoso yo, pajjotaṃ (syā. pī. ka.)]</span> amataṃ padaṃ’’.</p>
<p class="bodytext">Itthaṃ sudaṃ yasodharāpamukhāni aṭṭhārasabhikkhunīsahassāni bhagavato sammukhā imā gāthāyo abhāsitthāti.</p>
<p class="centered">Yasodharāpamukhaaṭṭhārasabhikkhunīsahassāpadānaṃ dasamaṃ.</p>
<p class="centered">Kuṇḍalakesīvaggo tatiyo.</p>
<p class="bodytext">Tassuddānaṃ –</p>
<p class="gatha1">Kuṇḍalā gotamī ceva, dhammadinnā ca sakulā;</p>
<p class="gathalast">Varanandā ca soṇā ca, kāpilānī yasodharā.</p>
<p class="gatha1">Dasasahassabhikkhunī, aṭṭhārasasahassakā;</p>
<p class="gathalast">Gāthāsatāni cattāri, cha ca sattatimeva ca <span class="note">[aṭṭhasattatimeva ca (syā.)]</span>.</p>
<a name="kn11_4"></a>
<p class="chapter">4. Khattiyāvaggo</p>
<p class="subhead">1. Yasavatīpamukhaaṭṭhārasabhikkhunīsahassaapadānaṃ</p>
<p class="hangnum"><a name="para1"></a><a name="para1_kn11"></a><span class="paranum">1</span>.</p>
<p class="gatha1"> ‘‘Bhavā <a name="T2.0376"></a><a name="M2.0279"></a><a name="V2.0267"></a><a name="P2.0597"></a> sabbe parikkhīṇā, bhavā santi vimocitā;</p>
<p class="gathalast">Sabbāsavā ca no natthi, ārocema mahāmune.</p>
<p class="hangnum"><a name="para2"></a><a name="para2_kn11"></a><span class="paranum">2</span>.</p>
<p class="gatha1"> ‘‘Purimaṃ kusalaṃ kammaṃ <span class="note">[parikammañca kusalaṃ (syā.)]</span>, yaṃ kiñci sādhupatthitaṃ;</p>
<p class="gathalast">Paribhogamayaṃ dinnaṃ, tuyhatthāya mahāmune.</p>
<p class="hangnum"><a name="para3"></a><a name="para3_kn11"></a><span class="paranum">3</span>.</p>
<p class="gatha1"> ‘‘Buddhapaccekabuddhānaṃ, sāvakānañca patthitaṃ <span class="note">[buddhānaṃ sāvakānañca (sī. ka.)]</span>;</p>
<p class="gathalast">Paribhogamayaṃ dinnaṃ, tuyhatthāya mahāmune.</p>
<p class="hangnum"><a name="para4"></a><a name="para4_kn11"></a><span class="paranum">4</span>.</p>
<p class="gatha1"> ‘‘Uccanīcamayaṃ kammaṃ, bhikkhūnaṃ sādhupatthitaṃ;</p>
<p class="gathalast">Uccākulaparikammaṃ, katametaṃ mahāmune <span class="note">[katamhehi mahāmune (syā. pī.)]</span>.</p>
<p class="hangnum"><a name="para5"></a><a name="para5_kn11"></a><span class="paranum">5</span>.</p>
<p class="gatha1"> ‘‘Teneva sukkamūlena, coditā kammasampadā;</p>
<p class="gathalast">Mānusikamatikkantā, jāyiṃsu khattiye kule.</p>
<p class="hangnum"><a name="para6"></a><a name="para6_kn11"></a><span class="paranum">6</span>.</p>
<p class="gatha1"> ‘‘Uppatte ca kate kamme, jātiyā vāpi ekato;</p>
<p class="gathalast">Pacchime ekato jātā, khattiyā kulasambhavā.</p>
<p class="hangnum"><a name="para7"></a><a name="para7_kn11"></a><span class="paranum">7</span>.</p>
<p class="gatha1"> ‘‘Rūpavatī bhogavatī, lābhasakkārapūjitā;</p>
<p class="gathalast">Antepure mahāvīra, devānaṃ viya nandane.</p>
<p class="hangnum"><a name="para8"></a><a name="para8_kn11"></a><span class="paranum">8</span>.</p>
<p class="gatha1"> ‘‘Nibbinditvā agāramhā, pabbajimhanagāriyaṃ;</p>
<p class="gathalast">Katipāhaṃ upādāya, sabbā pattāmha nibbutiṃ.</p>
<p class="hangnum"><a name="para9"></a><a name="para9_kn11"></a><span class="paranum">9</span>.</p>
<p class="gatha1"> ‘‘Cīvaraṃ <a name="T2.0377"></a> piṇḍapātañca, paccayaṃ sayanāsanaṃ;</p>
<p class="gathalast">Upanenti bahū amhe, sadā sakkatapūjitā.</p>
<p class="hangnum"><a name="para10"></a><a name="para10_kn11"></a><span class="paranum">10</span>.</p>
<p class="gatha1"> ‘‘Kilesā jhāpitā amhaṃ, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāma anāsavā.</p>
<p class="hangnum"><a name="para11"></a><a name="para11_kn11"></a><span class="paranum">11</span>.</p>
<p class="gatha1"> ‘‘Svāgataṃ vata no āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para12"></a><a name="para12_kn11"></a><span class="paranum">12</span>.</p>
<p class="gatha1"> ‘‘Paṭisambhidā <a name="M2.0280"></a><a name="V2.0268"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ yasavatīpamukhāni khattiyakaññābhikkhuniyo aṭṭhārasasahassāni bhagavato sammukhā imā gāthāyo abhāsitthāti.</p>
<p class="centered">Yasavatīpamukhaaṭṭhārasabhikkhunīsahassāpadānaṃ paṭhamaṃ.</p>
<p class="subhead">2. Caturāsītibhikkhunīsahassaapadānaṃ</p>
<p class="hangnum"><a name="para13"></a><a name="para13_kn11"></a><span class="paranum">13</span>.</p>
<p class="gatha1"> ‘‘Cullāsītisahassāni<a name="P2.0598"></a>, brāhmaññakulasambhavā <span class="note">[brāhmaṇakulasambhavā (syā. ka.)]</span>;</p>
<p class="gathalast">Sukhumālahatthapādā, pure tuyhaṃ mahāmune.</p>
<p class="hangnum"><a name="para14"></a><a name="para14_kn11"></a><span class="paranum">14</span>.</p>
<p class="gatha1"> ‘‘Vessasuddakule jātā, devā nāgā ca kinnarā;</p>
<p class="gathalast">Cātuddīpā bahū kaññā, pure tuyhaṃ mahāmune.</p>
<p class="hangnum"><a name="para15"></a><a name="para15_kn11"></a><span class="paranum">15</span>.</p>
<p class="gatha1"> ‘‘Kāci pabbajitā atthi, sabbadassāvino <span class="note">[saccadassāvino (sī. pī.)]</span> hū;</p>
<p class="gathalast">Devā ca kinnarā nāgā, phusissanti anāgate.</p>
<p class="hangnum"><a name="para16"></a><a name="para16_kn11"></a><span class="paranum">16</span>.</p>
<p class="gatha1"> ‘‘Anubhotvā yasaṃ sabbaṃ, patvāna sabbasampadā;</p>
<p class="gathalast">Tumhaṃ <a name="T2.0378"></a> <span class="note">[tvayi (sī. pī.)]</span> pasādaṃ paṭiladdhā, bujjhissanti anāgate.</p>
<p class="hangnum"><a name="para17"></a><a name="para17_kn11"></a><span class="paranum">17</span>.</p>
<p class="gatha1"> ‘‘Amhe brāhmaṇadhītā tu, brāhmaññakulasambhavā;</p>
<p class="gathalast">Pekkhato no <span class="note">[lakkhaṇā ca (syā.)]</span> mahāvīra, pāde vandāma cakkhuma.</p>
<p class="hangnum"><a name="para18"></a><a name="para18_kn11"></a><span class="paranum">18</span>.</p>
<p class="gatha1"> ‘‘Upahatā bhavā sabbe, mūlataṇhā samūhatā;</p>
<p class="gathalast">Samucchinnā anusayā, puññasaṅkhāradālitā.</p>
<p class="hangnum"><a name="para19"></a><a name="para19_kn11"></a><span class="paranum">19</span>.</p>
<p class="gatha1"> ‘‘Samādhigocarā sabbā, samāpattivasī katā;</p>
<p class="gathalast">Jhānena dhammaratiyā, viharissāma no sadā.</p>
<p class="hangnum"><a name="para20"></a><a name="para20_kn11"></a><span class="paranum">20</span>.</p>
<p class="gatha1"> ‘‘Bhavanetti avijjā ca, saṅkhārāpi ca khepitā;</p>
<p class="gathalast">Sududdasaṃ padaṃ gantvā, anujānātha <span class="note">[anujānimha (syā. pī. ka.)]</span> nāyaka.</p>
<p class="hangnum"><a name="para21"></a><a name="para21_kn11"></a><span class="paranum">21</span>.</p>
<p class="gatha1"> ‘‘Upakārā mamaṃ tumhe, dīgharattaṃ katāvino;</p>
<p class="gathalast">Catunnaṃ saṃsayaṃ chetvā, sabbā gacchantu nibbutiṃ.</p>
<p class="hangnum"><a name="para22"></a><a name="para22_kn11"></a><span class="paranum">22</span>.</p>
<p class="gatha1"> ‘‘Vanditvā <a name="M2.0281"></a><a name="V2.0269"></a> munino pāde, katvā iddhivikubbanaṃ;</p>
<p class="gathalast">Kāci dassenti ālokaṃ, andhakāramathāparā.</p>
<p class="hangnum"><a name="para23"></a><a name="para23_kn11"></a><span class="paranum">23</span>.</p>
<p class="gatha1"> ‘‘Dassenti candasūriye, sāgarañca samacchakaṃ;</p>
<p class="gathalast">Sineruṃ paribhaṇḍañca, dassenti pārichattakaṃ.</p>
<p class="hangnum"><a name="para24"></a><a name="para24_kn11"></a><span class="paranum">24</span>.</p>
<p class="gatha1"> ‘‘Tāvatiṃsañca bhavanaṃ, yāmaṃ dassenti iddhiyā;</p>
<p class="gathalast">Tusitaṃ nimmite deve, vasavattī mahissare.</p>
<p class="hangnum"><a name="para25"></a><a name="para25_kn11"></a><span class="paranum">25</span>.</p>
<p class="gatha1"> ‘‘Brahmāno kāci dassenti, caṅkamañca mahārahaṃ;</p>
<p class="gathalast">Brahmavaṇṇañca māpetvā, dhammaṃ desenti suññataṃ.</p>
<p class="hangnum"><a name="para26"></a><a name="para26_kn11"></a><span class="paranum">26</span>.</p>
<p class="gatha1"> ‘‘Nānāvikubbanaṃ katvā, iddhiṃ dassiya satthuno;</p>
<p class="gathalast">Dassayiṃsu <a name="T2.0379"></a> balaṃ sabbā, pāde vandiṃsu satthuno.</p>
<p class="hangnum"><a name="para27"></a><a name="para27_kn11"></a><span class="paranum">27</span>.</p>
<p class="gatha1"> ‘‘Iddhīsu <a name="P2.0599"></a> ca vasī homa, dibbāya sotadhātuyā;</p>
<p class="gathalast">Cetopariyañāṇassa, vasī homa mahāmune.</p>
<p class="hangnum"><a name="para28"></a><a name="para28_kn11"></a><span class="paranum">28</span>.</p>
<p class="gatha1"> ‘‘Pubbenivāsaṃ jānāma, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para29"></a><a name="para29_kn11"></a><span class="paranum">29</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ amhaṃ mahāvīra, uppannaṃ tava santike.</p>
<p class="hangnum"><a name="para30"></a><a name="para30_kn11"></a><span class="paranum">30</span>.</p>
<p class="gatha1"> ‘‘Pubbānaṃ lokanāthānaṃ, saṅgamaṃ no nidassitaṃ;</p>
<p class="gathalast">Adhikāraṃ bahuṃ amhaṃ, tuyhatthāya mahāmune.</p>
<p class="hangnum"><a name="para31"></a><a name="para31_kn11"></a><span class="paranum">31</span>.</p>
<p class="gatha1"> ‘‘Yaṃ amhehi kataṃ kammaṃ, kusalaṃ sara taṃ mune;</p>
<p class="gathalast">Tuyhatthāya mahāvīra, puññānupacitāni no.</p>
<p class="hangnum"><a name="para32"></a><a name="para32_kn11"></a><span class="paranum">32</span>.</p>
<p class="gatha1"> ‘‘Satasahassito kappe, padumuttaro mahāmuni;</p>
<p class="gathalast">Puraṃ haṃsavatī nāma, sambuddhassa kulāsayaṃ.</p>
<p class="hangnum"><a name="para33"></a><a name="para33_kn11"></a><span class="paranum">33</span>.</p>
<p class="gatha1"> ‘‘Dvārena haṃsavatiyā, gaṅgā sandati sabbadā;</p>
<p class="gathalast">Ubbaḷhā nadiyā bhikkhū, gamanaṃ na labhanti te.</p>
<p class="hangnum"><a name="para34"></a><a name="para34_kn11"></a><span class="paranum">34</span>.</p>
<p class="gatha1"> ‘‘Divasaṃ dve tayo ceva, sattāhaṃ māsikaṃ tato;</p>
<p class="gathalast">Catumāsampi sampuṇṇaṃ, gamanaṃ na labhanti te.</p>
<p class="hangnum"><a name="para35"></a><a name="para35_kn11"></a><span class="paranum">35</span>.</p>
<p class="gatha1"> ‘‘Tadā ahu sattasāro, jaṭilo nāma raṭṭhiko;</p>
<p class="gathalast">Oruddhe <span class="note">[oratīre (syā.)]</span> bhikkhavo disvā, setuṃ gaṅgāya kārayi.</p>
<p class="hangnum"><a name="para36"></a><a name="para36_kn11"></a><span class="paranum">36</span>.</p>
<p class="gatha1"> ‘‘Tadā <a name="T2.0380"></a><a name="M2.0282"></a><a name="V2.0270"></a> satasahassehi, setuṃ gaṅgāya kārayi;</p>
<p class="gathalast">Saṅghassa orime tīre, vihārañca akārayi.</p>
<p class="hangnum"><a name="para37"></a><a name="para37_kn11"></a><span class="paranum">37</span>.</p>
<p class="gatha1"> ‘‘Itthiyo purisā ceva, uccanīcakulāni ca;</p>
<p class="gathalast">Tassa setuṃ vihārañca <span class="note">[tesu setuvihāresu (sī.), tassa setū vihāre ca (pī.)]</span>, samabhāgaṃ akaṃsu te.</p>
<p class="hangnum"><a name="para38"></a><a name="para38_kn11"></a><span class="paranum">38</span>.</p>
<p class="gatha1"> ‘‘Amhe aññe ca mānujā, vippasannena cetasā;</p>
<p class="gathalast">Tassa dhammesu dāyādā, nagare janapadesu ca.</p>
<p class="hangnum"><a name="para39"></a><a name="para39_kn11"></a><span class="paranum">39</span>.</p>
<p class="gatha1"> ‘‘Itthī pumā kumārā ca, bahū ceva kumārikā;</p>
<p class="gathalast">Setuno ca vihārassa, vālukā ākiriṃsu te.</p>
<p class="hangnum"><a name="para40"></a><a name="para40_kn11"></a><span class="paranum">40</span>.</p>
<p class="gatha1"> ‘‘Vīthiṃ <a name="P2.0600"></a> sammajjanaṃ katvā, kadalīpuṇṇaghaṭe dhaje;</p>
<p class="gathalast">Dhūpaṃ cuṇṇañca mālañca, kāraṃ katvāna satthuno.</p>
<p class="hangnum"><a name="para41"></a><a name="para41_kn11"></a><span class="paranum">41</span>.</p>
<p class="gatha1"> ‘‘Setuvihāre kāretvā, nimantetvā vināyakaṃ;</p>
<p class="gathalast">Mahādānaṃ daditvāna, sambodhiṃ abhipatthayiṃ.</p>
<p class="hangnum"><a name="para42"></a><a name="para42_kn11"></a><span class="paranum">42</span>.</p>
<p class="gatha1"> ‘‘Padumuttaro mahāvīro, tārako sabbapāṇinaṃ;</p>
<p class="gathalast">Anumodanīyaṃkāsi, jaṭilassa mahāmuni <span class="note">[katvā, viyākāsi mahāmuni (syā.)]</span>.</p>
<p class="hangnum"><a name="para43"></a><a name="para43_kn11"></a><span class="paranum">43</span>.</p>
<p class="gatha1"> ‘‘‘Satasahassātikkante, kappo hessati bhaddako;</p>
<p class="gathalast">Bhavābhavenubhotvāna, pāpuṇissati bodhiyaṃ.</p>
<p class="hangnum"><a name="para44"></a><a name="para44_kn11"></a><span class="paranum">44</span>.</p>
<p class="gatha1"> ‘‘‘Kāci hatthaparikammaṃ, katāvī naranāriyo;</p>
<p class="gathalast">Anāgatamhi addhāne, sabbā hessanti sammukhā’.</p>
<p class="hangnum"><a name="para45"></a><a name="para45_kn11"></a><span class="paranum">45</span>.</p>
<p class="gatha1"> ‘‘Tena kammavipākena, cetanāpaṇidhīhi ca;</p>
<p class="gathalast">Uppannā devabhavanaṃ, tuyhaṃ tā paricārikā.</p>
<p class="hangnum"><a name="para46"></a><a name="para46_kn11"></a><span class="paranum">46</span>.</p>
<p class="gatha1"> ‘‘Dibbasukhaṃ <a name="T2.0381"></a> asaṅkhiyaṃ, mānusañca asaṅkhiyaṃ;</p>
<p class="gathalast">Tuyhaṃ te paricārema, saṃsarimha bhavābhave.</p>
<p class="hangnum"><a name="para47"></a><a name="para47_kn11"></a><span class="paranum">47</span>.</p>
<p class="gatha1"> ‘‘Satasahassito kappe, sukataṃ kammasampadaṃ;</p>
<p class="gathalast">Sukhumālī manussānaṃ, atho devapure vare.</p>
<p class="hangnum"><a name="para48"></a><a name="para48_kn11"></a><span class="paranum">48</span>.</p>
<p class="gatha1"> ‘‘Rūpabhogayase ceva, atho kittiñca sakkataṃ <span class="note">[kittisukhaṃ piyaṃ (syā.)]</span>;</p>
<p class="gathalast">Labhāma satataṃ sabbaṃ, sukataṃ kammasampadaṃ.</p>
<p class="hangnum"><a name="para49"></a><a name="para49_kn11"></a><span class="paranum">49</span>.</p>
<p class="gatha1"> ‘‘Pacchime <a name="M2.0283"></a> bhave sampatte, jātāmha brāhmaṇe kule;</p>
<p class="gathalast">Sukhumālahatthapādā, sakyaputtanivesane.</p>
<p class="hangnum"><a name="para50"></a><a name="para50_kn11"></a><span class="paranum">50</span>.</p>
<p class="gatha1"> ‘‘Sabbakālampi <a name="V2.0271"></a> pathaviṃ, na passāma na laṅkataṃ;</p>
<p class="gathalast">Cikkhallabhūmimasuciṃ <span class="note">[cikkhallaṃ bhūmiṃ gamanaṃ (syā.)]</span>, na passāma mahāmune.</p>
<p class="hangnum"><a name="para51"></a><a name="para51_kn11"></a><span class="paranum">51</span>.</p>
<p class="gatha1"> ‘‘Agāraṃ vasante amhe, sakkāraṃ sabbakālikaṃ;</p>
<p class="gathalast">Upanenti sadā sabbaṃ, pubbakammaphalena no <span class="note">[pubbakammaphalaṃ tato (sī. pī.)]</span>.</p>
<p class="hangnum"><a name="para52"></a><a name="para52_kn11"></a><span class="paranum">52</span>.</p>
<p class="gatha1"> ‘‘Agāraṃ <a name="P2.0601"></a> pajahitvāna, pabbajitvānagāriyaṃ;</p>
<p class="gathalast">Saṃsārapathanitthiṇṇā, vītarāgā bhavāmase <span class="note">[natthi dāni punabbhavo (sī. syā. pī.)]</span>.</p>
<p class="hangnum"><a name="para53"></a><a name="para53_kn11"></a><span class="paranum">53</span>.</p>
<p class="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>
<p class="gathalast">Upanenti sadā amhe, sahassāni tato tato.</p>
<p class="hangnum"><a name="para54"></a><a name="para54_kn11"></a><span class="paranum">54</span>.</p>
<p class="gatha1"> ‘‘Kilesā jhāpitā amhaṃ…pe… viharāma anāsavā.</p>
<p class="hangnum"><a name="para55"></a><a name="para55_kn11"></a><span class="paranum">55</span>.</p>
<p class="gatha1"> ‘‘Svāgataṃ <a name="T2.0382"></a> vata no āsi…pe… kataṃ buddhassa sāsanaṃ.</p>
<p class="hangnum"><a name="para56"></a><a name="para56_kn11"></a><span class="paranum">56</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ caturāsītibrāhmaṇakaññābhikkhunīsahassāni bhagavato sammukhā imā gāthāyo abhāsitthāti.</p>
<p class="centered">Caturāsītibhikkhunīsahassāpadānaṃ dutiyaṃ.</p>
<p class="subhead">3. Uppaladāyikātherīapadānaṃ</p>
<p class="hangnum"><a name="para57"></a><a name="para57_kn11"></a><span class="paranum">57</span>.</p>
<p class="gatha1"> ‘‘Nagare aruṇavatiyā, aruṇo nāma khattiyo;</p>
<p class="gathalast">Tassa rañño ahuṃ bhariyā, ekajjhaṃ cārayāmahaṃ.</p>
<p class="hangnum"><a name="para58"></a><a name="para58_kn11"></a><span class="paranum">58</span>.</p>
<p class="gatha1"> ‘‘Rahogatā nisīditvā, evaṃ cintesahaṃ tadā;</p>
<p class="gathalast">‘Kusalaṃ me kataṃ natthi, ādāya gamiyaṃ mama.</p>
<p class="hangnum"><a name="para59"></a><a name="para59_kn11"></a><span class="paranum">59</span>.</p>
<p class="gatha1"> ‘‘‘Mahābhitāpaṃ kaṭukaṃ, ghorarūpaṃ sudāruṇaṃ;</p>
<p class="gathalast">Nirayaṃ nūna gacchāmi, ettha me natthi saṃsayo’.</p>
<p class="hangnum"><a name="para60"></a><a name="para60_kn11"></a><span class="paranum">60</span>.</p>
<p class="gatha1"> ‘‘Evāhaṃ <a name="M2.0284"></a> cintayitvāna, pahaṃsetvāna mānasaṃ;</p>
<p class="gathalast">Rājānaṃ upagantvāna, idaṃ vacanamabraviṃ.</p>
<p class="hangnum"><a name="para61"></a><a name="para61_kn11"></a><span class="paranum">61</span>.</p>
<p class="gatha1"> ‘‘‘Itthī nāma mayaṃ deva, purisānittarā ahu <span class="note">[purisānugatā sadā (sī.), purisā na bhavāma no (syā.), purisānaṃ bharā mayaṃ (pī.)]</span>;</p>
<p class="gathalast">Ekaṃ me samaṇaṃ dehi, bhojayissāmi khattiya’.</p>
<p class="hangnum"><a name="para62"></a><a name="para62_kn11"></a><span class="paranum">62</span>.</p>
<p class="gatha1"> ‘‘Adāsi <a name="V2.0272"></a> me tadā rājā, samaṇaṃ bhāvitindriyaṃ;</p>
<p class="gathalast">Tassa pattaṃ gahetvāna, paramannena pūrayiṃ.</p>
<p class="hangnum"><a name="para63"></a><a name="para63_kn11"></a><span class="paranum">63</span>.</p>
<p class="gatha1"> ‘‘Pūretvā <a name="T2.0383"></a><a name="P2.0602"></a> paramaṃ annaṃ, saha sugandhalepanaṃ;</p>
<p class="gathalast">Mahācelena chāditvā, adāsiṃ tuṭṭhamānasā.</p>
<p class="hangnum"><a name="para64"></a><a name="para64_kn11"></a><span class="paranum">64</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para65"></a><a name="para65_kn11"></a><span class="paranum">65</span>.</p>
<p class="gatha1"> ‘‘Sahassadevarājūnaṃ, mahesittamakārayiṃ;</p>
<p class="gathalast">Sahassacakkavattīnaṃ, mahesittamakārayiṃ.</p>
<p class="hangnum"><a name="para66"></a><a name="para66_kn11"></a><span class="paranum">66</span>.</p>
<p class="gatha1"> ‘‘Padesarajjaṃ vipulaṃ, gaṇanāto asaṅkhiyaṃ;</p>
<p class="gathalast">Nānāvidhaṃ bahuṃ aññaṃ, tassa kammaphalaṃ tato.</p>
<p class="hangnum"><a name="para67"></a><a name="para67_kn11"></a><span class="paranum">67</span>.</p>
<p class="gatha1"> ‘‘Uppalasseva me vaṇṇo, abhirūpā sudassanā;</p>
<p class="gathalast">Itthisabbaṅgasampannā, abhijātā jutindharā.</p>
<p class="hangnum"><a name="para68"></a><a name="para68_kn11"></a><span class="paranum">68</span>.</p>
<p class="gatha1"> ‘‘Pacchime bhave sampatte, ajāyiṃ sākiye kule;</p>
<p class="gathalast">Nārīsahassapāmokkhā, suddhodanasutassahaṃ.</p>
<p class="hangnum"><a name="para69"></a><a name="para69_kn11"></a><span class="paranum">69</span>.</p>
<p class="gatha1"> ‘‘Nibbinditvā agārehaṃ, pabbajiṃ anagāriyaṃ;</p>
<p class="gathalast">Sattamīrattisampattā <span class="note">[sattamiṃrattimapattā (sī. syā. pī.)]</span>, catusaccamapāpuṇiṃ.</p>
<p class="hangnum"><a name="para70"></a><a name="para70_kn11"></a><span class="paranum">70</span>.</p>
<p class="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>
<p class="gathalast">Parimetuṃ na sakkomi, piṇḍapātassidaṃ phalaṃ.</p>
<p class="hangnum"><a name="para71"></a><a name="para71_kn11"></a><span class="paranum">71</span>.</p>
<p class="gatha1"> ‘‘Yaṃ mayhaṃ pūritaṃ kammaṃ, kusalaṃ sarase muni;</p>
<p class="gathalast">Tuyhatthāya mahāvīra, paricattaṃ bahuṃ mayā.</p>
<p class="hangnum"><a name="para72"></a><a name="para72_kn11"></a><span class="paranum">72</span>.</p>
<p class="gatha1"> ‘‘Ekattiṃse ito kappe, yaṃ dānamadadiṃ tadā;</p>
<p class="gathalast">Duggatiṃ nābhijānāmi, piṇḍapātassidaṃ phalaṃ.</p>
<p class="hangnum"><a name="para73"></a><a name="para73_kn11"></a><span class="paranum">73</span>.</p>
<p class="gatha1"> ‘‘Dve <a name="T2.0384"></a><a name="M2.0285"></a> gatiyo pajānāmi, devattaṃ atha mānusaṃ;</p>
<p class="gathalast">Aññaṃ gatiṃ na jānāmi, piṇḍapātassidaṃ phalaṃ.</p>
<p class="hangnum"><a name="para74"></a><a name="para74_kn11"></a><span class="paranum">74</span>.</p>
<p class="gatha1"> ‘‘Ucce kule pajāyāmi, mahāsāle <span class="note">[tayo sāla (ka.)]</span> mahaddhane;</p>
<p class="gathalast">Aññe kule na jāyāmi, piṇḍapātassidaṃ phalaṃ.</p>
<p class="hangnum"><a name="para75"></a><a name="para75_kn11"></a><span class="paranum">75</span>.</p>
<p class="gatha1"> ‘‘Bhavābhave saṃsaritvā, sukkamūlena coditā;</p>
<p class="gathalast">Amanāpaṃ na passāmi, somanassakataṃ phalaṃ.</p>
<p class="hangnum"><a name="para76"></a><a name="para76_kn11"></a><span class="paranum">76</span>.</p>
<p class="gatha1"> ‘‘Iddhīsu <a name="V2.0273"></a><a name="P2.0603"></a> ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para77"></a><a name="para77_kn11"></a><span class="paranum">77</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para78"></a><a name="para78_kn11"></a><span class="paranum">78</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ mama mahāvīra, uppannaṃ tava santike.</p>
<p class="hangnum"><a name="para79"></a><a name="para79_kn11"></a><span class="paranum">79</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para80"></a><a name="para80_kn11"></a><span class="paranum">80</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para81"></a><a name="para81_kn11"></a><span class="paranum">81</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ uppaladāyikā bhikkhunī bhagavato sammukhā imā gāthāyo abhāsitthāti.</p>
<p class="centered">Uppaladāyikātheriyāpadānaṃ tatiyaṃ.</p>
<p class="subhead">4. Siṅgālamātutherīapadānaṃ</p>
<p class="hangnum"><a name="para82"></a><a name="para82_kn11"></a><span class="paranum">82</span>.</p>
<p class="gatha1"> ‘‘Padumuttaro <a name="T2.0385"></a> nāma jino, sabbadhammāna pāragū;</p>
<p class="gathalast">Ito satasahassamhi, kappe uppajji nāyako.</p>
<p class="hangnum"><a name="para83"></a><a name="para83_kn11"></a><span class="paranum">83</span>.</p>
<p class="gatha1"> ‘‘Tadāhaṃ haṃsavatiyaṃ, jātāmaccakule ahuṃ;</p>
<p class="gathalast">Nānāratanapajjote, iddhe phīte mahaddhane.</p>
<p class="hangnum"><a name="para84"></a><a name="para84_kn11"></a><span class="paranum">84</span>.</p>
<p class="gatha1"> ‘‘Pitunā saha gantvāna, mahājanapurakkhatā;</p>
<p class="gathalast">Dhammaṃ buddhassa sutvāna, pabbajiṃ anagāriyaṃ.</p>
<p class="hangnum"><a name="para85"></a><a name="para85_kn11"></a><span class="paranum">85</span>.</p>
<p class="gatha1"> ‘‘Pabbajitvāna <a name="M2.0286"></a> kāyena, pāpakammaṃ vivajjayiṃ;</p>
<p class="gathalast">Vacīduccaritaṃ hitvā, ājīvaṃ parisodhayiṃ.</p>
<p class="hangnum"><a name="para86"></a><a name="para86_kn11"></a><span class="paranum">86</span>.</p>
<p class="gatha1"> ‘‘Buddhe pasannā dhamme ca, saṅghe ca tibbagāravā;</p>
<p class="gathalast">Saddhammassavane yuttā, buddhadassanalālasā <span class="note">[buddhadassanasālayā (syā.)]</span>.</p>
<p class="hangnum"><a name="para87"></a><a name="para87_kn11"></a><span class="paranum">87</span>.</p>
<p class="gatha1"> ‘‘Aggaṃ saddhādhimuttānaṃ, assosiṃ bhikkhuniṃ tadā;</p>
<p class="gathalast">Taṃ ṭhānaṃ patthayitvāna, tisso sikkhā apūrayiṃ.</p>
<p class="hangnum"><a name="para88"></a><a name="para88_kn11"></a><span class="paranum">88</span>.</p>
<p class="gatha1"> ‘‘Tato <a name="V2.0274"></a> maṃ sugato āha, karuṇānugatāsayo;</p>
<p class="gatha2">‘Yassa saddhā tathāgate, acalā suppatiṭṭhitā;</p>
<p class="gathalast">Sīlañca <a name="P2.0604"></a> yassa kalyāṇaṃ, ariyakantaṃ pasaṃsitaṃ.</p>
<p class="hangnum"><a name="para89"></a><a name="para89_kn11"></a><span class="paranum">89</span>.</p>
<p class="gatha1"> ‘‘‘Saṅghe pasādo yassatthi, ujubhūtañca dassanaṃ;</p>
<p class="gathalast">Adaliddoti taṃ āhu, amoghaṃ tassa jīvitaṃ.</p>
<p class="hangnum"><a name="para90"></a><a name="para90_kn11"></a><span class="paranum">90</span>.</p>
<p class="gatha1"> ‘‘‘Tasmā saddhañca sīlañca, pasādaṃ dhammadassanaṃ;</p>
<p class="gathalast">Anuyuñjetha <a name="T2.0386"></a> medhāvī, saraṃ buddhāna <span class="note">[buddhānusāsanaṃ (sī.), buddhānaṃ sāsanaṃ (syā.)]</span> sāsanaṃ’.</p>
<p class="hangnum"><a name="para91"></a><a name="para91_kn11"></a><span class="paranum">91</span>.</p>
<p class="gatha1"> ‘‘Taṃ sutvāhaṃ pamuditā, apucchiṃ paṇidhiṃ mama;</p>
<p class="gatha2">Tadā anomo amito, byākarittha vināyako;</p>
<p class="gathalast">‘Buddhe pasannā kalyāṇī, lacchase taṃ supatthitaṃ.</p>
<p class="hangnum"><a name="para92"></a><a name="para92_kn11"></a><span class="paranum">92</span>.</p>
<p class="gatha1"> ‘‘‘Satasahassito kappe, okkākakulasambhavo;</p>
<p class="gathalast">Gotamo nāma gottena, satthā loke bhavissati.</p>
<p class="hangnum"><a name="para93"></a><a name="para93_kn11"></a><span class="paranum">93</span>.</p>
<p class="gatha1"> ‘‘‘Tassa dhammesu dāyādā, orasā dhammanimmitā;</p>
<p class="gathalast">Siṅgālakassa <span class="note">[sigālakassa (sī. pī.)]</span> mātāti, hessati satthu sāvikā’.</p>
<p class="hangnum"><a name="para94"></a><a name="para94_kn11"></a><span class="paranum">94</span>.</p>
<p class="gatha1"> ‘‘Taṃ sutvā muditā hutvā, yāvajīvaṃ tadā jinaṃ;</p>
<p class="gathalast">Mettacittā paricariṃ, paṭipattīhi nāyakaṃ.</p>
<p class="hangnum"><a name="para95"></a><a name="para95_kn11"></a><span class="paranum">95</span>.</p>
<p class="gatha1"> ‘‘Tena kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para96"></a><a name="para96_kn11"></a><span class="paranum">96</span>.</p>
<p class="gatha1"> ‘‘Pacchime ca bhave dāni, giribbajapuruttame;</p>
<p class="gathalast">Jātā seṭṭhikule phīte, mahāratanasañcaye.</p>
<p class="hangnum"><a name="para97"></a><a name="para97_kn11"></a><span class="paranum">97</span>.</p>
<p class="gatha1"> ‘‘Putto <a name="M2.0287"></a> siṅgālako nāma, mamāsi vipathe rato;</p>
<p class="gathalast">Diṭṭhigahanapakkhando, disāpūjanatapparo.</p>
<p class="hangnum"><a name="para98"></a><a name="para98_kn11"></a><span class="paranum">98</span>.</p>
<p class="gatha1"> ‘‘Nānādisā namassantaṃ <span class="note">[namassati (syā.)]</span>, piṇḍāya nagaraṃ vajaṃ;</p>
<p class="gathalast">Taṃ disvā ovadī buddho, magge ṭhatvā vināyako.</p>
<p class="hangnum"><a name="para99"></a><a name="para99_kn11"></a><span class="paranum">99</span>.</p>
<p class="gatha1"> ‘‘Tassa desayato dhammaṃ, panādo vimhayo ahu;</p>
<p class="gathalast">Dvekoṭinaranārīnaṃ, dhammābhisamayo ahu.</p>
<p class="hangnum"><a name="para100"></a><a name="para100_kn11"></a><span class="paranum">100</span>.</p>
<p class="gatha1"> ‘‘Tadāhaṃ <a name="T2.0387"></a> parisaṃ gantvā, sutvā sugatabhāsitaṃ;</p>
<p class="gathalast">Sotāpattiphalaṃ pattā, pabbajiṃ anagāriyaṃ.</p>
<p class="hangnum"><a name="para101"></a><a name="para101_kn11"></a><span class="paranum">101</span>.</p>
<p class="gatha1"> ‘‘Na <a name="V2.0275"></a><a name="P2.0605"></a> cireneva kālena, buddhadassanalālasā;</p>
<p class="gathalast">Anussatiṃ taṃ bhāvetvā, arahattamapāpuṇiṃ.</p>
<p class="hangnum"><a name="para102"></a><a name="para102_kn11"></a><span class="paranum">102</span>.</p>
<p class="gatha1"> ‘‘Dassanatthāya buddhassa, sabbadā ca vajāmahaṃ;</p>
<p class="gathalast">Atittāyeva passāmi, rūpaṃ nayananandanaṃ.</p>
<p class="hangnum"><a name="para103"></a><a name="para103_kn11"></a><span class="paranum">103</span>.</p>
<p class="gatha1"> ‘‘Sabbapāramisambhūtaṃ, lakkhīnilayanaṃ varaṃ;</p>
<p class="gathalast">Rūpaṃ sabbasubhākiṇṇaṃ, atittā viharāmahaṃ.</p>
<p class="hangnum"><a name="para104"></a><a name="para104_kn11"></a><span class="paranum">104</span>.</p>
<p class="gatha1"> ‘‘Jino tasmiṃ guṇe tuṭṭho, etadagge ṭhapesi maṃ;</p>
<p class="gathalast">Siṅgālakassa yā mātā, aggā saddhādhimuttikā <span class="note">[saṃghavimuttikā (pī.), mamādhimuttikā (ka.)]</span>.</p>
<p class="hangnum"><a name="para105"></a><a name="para105_kn11"></a><span class="paranum">105</span>.</p>
<p class="gatha1"> ‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmuni.</p>
<p class="hangnum"><a name="para106"></a><a name="para106_kn11"></a><span class="paranum">106</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para107"></a><a name="para107_kn11"></a><span class="paranum">107</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ mama mahāvīra, uppannaṃ tava santike.</p>
<p class="hangnum"><a name="para108"></a><a name="para108_kn11"></a><span class="paranum">108</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para109"></a><a name="para109_kn11"></a><span class="paranum">109</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para110"></a><a name="para110_kn11"></a><span class="paranum">110</span>.</p>
<p class="gatha1"> ‘‘Paṭisambhidā <a name="T2.0388"></a> catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ siṅgālamātā bhikkhunī imā gāthāyo abhāsitthāti.</p>
<p class="centered">Siṅgālamātutheriyāpadānaṃ catutthaṃ.</p>
<p class="subhead">5. Sukkātherīapadānaṃ</p>
<p class="hangnum"><a name="para111"></a><a name="para111_kn11"></a><span class="paranum">111</span>.</p>
<p class="gatha1"> ‘‘Ekanavutito <a name="M2.0288"></a> kappe, vipassī nāma nāyako;</p>
<p class="gathalast">Uppajji cārudassano, sabbadhammavipassako.</p>
<p class="hangnum"><a name="para112"></a><a name="para112_kn11"></a><span class="paranum">112</span>.</p>
<p class="gatha1"> ‘‘Tadāhaṃ bandhumatiyaṃ, jātā aññatare kule;</p>
<p class="gathalast">Dhammaṃ sutvāna munino, pabbajiṃ anagāriyaṃ.</p>
<p class="hangnum"><a name="para113"></a><a name="para113_kn11"></a><span class="paranum">113</span>.</p>
<p class="gatha1"> ‘‘Bahussutā <a name="V2.0276"></a> dhammadharā, paṭibhānavatī tathā;</p>
<p class="gathalast">Vicittakathikā cāpi, jinasāsanakārikā.</p>
<p class="hangnum"><a name="para114"></a><a name="para114_kn11"></a><span class="paranum">114</span>.</p>
<p class="gatha1"> ‘‘Tadā <a name="P2.0606"></a> dhammakathaṃ katvā, hitāya janataṃ bahuṃ <span class="note">[janatāya hitaṃ bahuṃ (sī.) … sadā (syā.), hitāya janasaṃsariṃ (pī.)]</span>;</p>
<p class="gathalast">Tato cutāhaṃ tusitaṃ, upapannā yasassinī.</p>
<p class="hangnum"><a name="para115"></a><a name="para115_kn11"></a><span class="paranum">115</span>.</p>
<p class="gatha1"> ‘‘Ekatiṃse ito kappe, sikhī viya sikhī jino;</p>
<p class="gathalast">Tapanto yasasā loke <span class="note">[lokaṃ (syā. pī.)]</span>, uppajji vadataṃ varo.</p>
<p class="hangnum"><a name="para116"></a><a name="para116_kn11"></a><span class="paranum">116</span>.</p>
<p class="gatha1"> ‘‘Tadāpi pabbajitvāna, buddhasāsanakovidā;</p>
<p class="gathalast">Jotetvā jinavākyāni, tatopi tidivaṃ gatā.</p>
<p class="hangnum"><a name="para117"></a><a name="para117_kn11"></a><span class="paranum">117</span>.</p>
<p class="gatha1"> ‘‘Ekatiṃseva kappamhi, vessabhū nāma nāyako;</p>
<p class="gathalast">Uppajjittha mahāñāṇī, tadāpi ca tathevahaṃ.</p>
<p class="hangnum"><a name="para118"></a><a name="para118_kn11"></a><span class="paranum">118</span>.</p>
<p class="gatha1"> ‘‘Pabbajitvā <a name="T2.0389"></a> dhammadharā, jotayiṃ jinasāsanaṃ;</p>
<p class="gathalast">Gantvā marupuraṃ rammaṃ, anubhosiṃ mahāsukhaṃ.</p>
<p class="hangnum"><a name="para119"></a><a name="para119_kn11"></a><span class="paranum">119</span>.</p>
<p class="gatha1"> ‘‘Imamhi bhaddake kappe, kakusandho jinuttamo;</p>
<p class="gathalast">Uppajji narasaraṇo <span class="note">[narasaddūlo (sī. syā. pī.)]</span>, tadāpi ca tathevahaṃ.</p>
<p class="hangnum"><a name="para120"></a><a name="para120_kn11"></a><span class="paranum">120</span>.</p>
<p class="gatha1"> ‘‘Pabbajitvā munimataṃ, jotayitvā yathāyukaṃ;</p>
<p class="gathalast">Tato cutāhaṃ tidivaṃ, agaṃ sabhavanaṃ yathā.</p>
<p class="hangnum"><a name="para121"></a><a name="para121_kn11"></a><span class="paranum">121</span>.</p>
<p class="gatha1"> ‘‘Imasmiṃyeva kappamhi, koṇāgamananāyako;</p>
<p class="gathalast">Uppajji lokasaraṇo, araṇo amataṅgato <span class="note">[vadataṃ varo, sabbasattānamuttamo (syā.)]</span>.</p>
<p class="hangnum"><a name="para122"></a><a name="para122_kn11"></a><span class="paranum">122</span>.</p>
<p class="gatha1"> ‘‘Tadāpi pabbajitvāna, sāsane tassa tādino;</p>
<p class="gathalast">Bahussutā dhammadharā, jotayiṃ jinasāsanaṃ.</p>
<p class="hangnum"><a name="para123"></a><a name="para123_kn11"></a><span class="paranum">123</span>.</p>
<p class="gatha1"> ‘‘Imasmiṃyeva <a name="M2.0289"></a> kappamhi, kassapo munimuttamo;</p>
<p class="gathalast">Uppajji lokasaraṇo, araṇo maraṇantagū.</p>
<p class="hangnum"><a name="para124"></a><a name="para124_kn11"></a><span class="paranum">124</span>.</p>
<p class="gatha1"> ‘‘Tassāpi naravīrassa, pabbajitvāna sāsane;</p>
<p class="gathalast">Pariyāpuṭasaddhammā, paripucchāvisāradā.</p>
<p class="hangnum"><a name="para125"></a><a name="para125_kn11"></a><span class="paranum">125</span>.</p>
<p class="gatha1"> ‘‘Susīlā lajjinī ceva, tīsu sikkhāsu kovidā;</p>
<p class="gathalast">Bahuṃ dhammakathaṃ katvā, yāvajīvaṃ mahāmune.</p>
<p class="hangnum"><a name="para126"></a><a name="para126_kn11"></a><span class="paranum">126</span>.</p>
<p class="gatha1"> ‘‘Tena <a name="P2.0607"></a> kammavipākena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para127"></a><a name="para127_kn11"></a><span class="paranum">127</span>.</p>
<p class="gatha1"> ‘‘Pacchime <a name="V2.0277"></a> ca bhave dāni, giribbajapuruttame;</p>
<p class="gathalast">Jātā seṭṭhikule phīte, mahāratanasañcaye.</p>
<p class="hangnum"><a name="para128"></a><a name="para128_kn11"></a><span class="paranum">128</span>.</p>
<p class="gatha1"> ‘‘Yadā <a name="T2.0390"></a> bhikkhusahassena, parivuto lokanāyako;</p>
<p class="gathalast">Upāgami rājagahaṃ, sahassakkhena vaṇṇito.</p>
<p class="hangnum"><a name="para129"></a><a name="para129_kn11"></a><span class="paranum">129</span>.</p>
<p class="gatha1"> ‘‘‘Danto dantehi saha purāṇajaṭilehi, vippamutto vippamuttehi;</p>
<p class="gathalast">Siṅgīnikkhasavaṇṇo, rājagahaṃ pāvisi bhagavā’.</p>
<p class="hangnum"><a name="para130"></a><a name="para130_kn11"></a><span class="paranum">130</span>.</p>
<p class="gatha1"> ‘‘Disvā buddhānubhāvaṃ taṃ, sutvāva guṇasañcayaṃ;</p>
<p class="gathalast">Buddhe cittaṃ pasādetvā, pūjayiṃ taṃ yathābalaṃ.</p>
<p class="hangnum"><a name="para131"></a><a name="para131_kn11"></a><span class="paranum">131</span>.</p>
<p class="gatha1"> ‘‘Aparena ca kālena, dhammadinnāya santike;</p>
<p class="gathalast">Agārā nikkhamitvāna, pabbajiṃ anagāriyaṃ.</p>
<p class="hangnum"><a name="para132"></a><a name="para132_kn11"></a><span class="paranum">132</span>.</p>
<p class="gatha1"> ‘‘Kesesu chijjamānesu, kilese jhāpayiṃ ahaṃ;</p>
<p class="gathalast">Uggahiṃ sāsanaṃ sabbaṃ, pabbajitvācirenahaṃ.</p>
<p class="hangnum"><a name="para133"></a><a name="para133_kn11"></a><span class="paranum">133</span>.</p>
<p class="gatha1"> ‘‘Tato dhammamadesesiṃ, mahājanasamāgame;</p>
<p class="gathalast">Dhamme desiyamānamhi, dhammābhisamayo ahu.</p>
<p class="hangnum"><a name="para134"></a><a name="para134_kn11"></a><span class="paranum">134</span>.</p>
<p class="gatha1"> ‘‘Nekapāṇasahassānaṃ, taṃ viditvātivimhito;</p>
<p class="gathalast">Abhippasanno me yakkho, bhamitvāna giribbajaṃ.</p>
<p class="hangnum"><a name="para135"></a><a name="para135_kn11"></a><span class="paranum">135</span>.</p>
<p class="gatha1"> ‘‘Kiṃ me katā rājagahe manussā, madhuṃ pītāva acchare;</p>
<p class="gathalast">Ye sukkaṃ na upāsanti, desentiṃ amataṃ padaṃ.</p>
<p class="hangnum"><a name="para136"></a><a name="para136_kn11"></a><span class="paranum">136</span>.</p>
<p class="gatha1"> ‘‘Tañca <a name="M2.0290"></a> appaṭivānīyaṃ, asecanakamojavaṃ;</p>
<p class="gathalast">Pivanti maññe sappaññā, valāhakamivaddhagū.</p>
<p class="hangnum"><a name="para137"></a><a name="para137_kn11"></a><span class="paranum">137</span>.</p>
<p class="gatha1"> ‘‘Iddhīsu <a name="T2.0391"></a> ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para138"></a><a name="para138_kn11"></a><span class="paranum">138</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para139"></a><a name="para139_kn11"></a><span class="paranum">139</span>.</p>
<p class="gatha1"> ‘‘Atthadhammaniruttīsu<a name="P2.0608"></a>, paṭibhāne tatheva ca;</p>
<p class="gathalast">Ñāṇaṃ mama mahāvīra, uppannaṃ tava santike.</p>
<p class="hangnum"><a name="para140"></a><a name="para140_kn11"></a><span class="paranum">140</span>.</p>
<p class="gatha1"> ‘‘Kilesā <a name="V2.0278"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para141"></a><a name="para141_kn11"></a><span class="paranum">141</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para142"></a><a name="para142_kn11"></a><span class="paranum">142</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ sukkā bhikkhunī imā gāthāyo abhāsitthāti.</p>
<p class="centered">Sukkātheriyāpadānaṃ pañcamaṃ.</p>
<p class="centered">Pañcamaṃ bhāṇavāraṃ.</p>
<p class="subhead">6. Abhirūpanandātherīapadānaṃ</p>
<p class="hangnum"><a name="para143"></a><a name="para143_kn11"></a><span class="paranum">143</span>.</p>
<p class="gatha1"> ‘‘Ekanavutito kappe, vipassī nāma nāyako;</p>
<p class="gathalast">Uppajji cārudassano, sabbadhammesu cakkhumā.</p>
<p class="hangnum"><a name="para144"></a><a name="para144_kn11"></a><span class="paranum">144</span>.</p>
<p class="gatha1"> ‘‘Tadāhaṃ bandhumatiyaṃ, iddhe phīte mahākule;</p>
<p class="gathalast">Jātā <a name="T2.0392"></a> surūpā dayitā, pūjanīyā janassa ca.</p>
<p class="hangnum"><a name="para145"></a><a name="para145_kn11"></a><span class="paranum">145</span>.</p>
<p class="gatha1"> ‘‘Upagantvā mahāvīraṃ, vipassiṃ lokanāyakaṃ;</p>
<p class="gathalast">Dhammaṃ suṇitvā saraṇaṃ, upesiṃ naranāyakaṃ.</p>
<p class="hangnum"><a name="para146"></a><a name="para146_kn11"></a><span class="paranum">146</span>.</p>
<p class="gatha1"> ‘‘Sīlesu saṃvutā hutvā, nibbute ca naruttame;</p>
<p class="gathalast">Dhātuthūpassa upari, soṇṇacchattamapūjayiṃ.</p>
<p class="hangnum"><a name="para147"></a><a name="para147_kn11"></a><span class="paranum">147</span>.</p>
<p class="gatha1"> ‘‘Muttacāgā sīlavatī, yāvajīvaṃ tato cutā;</p>
<p class="gathalast">Jahitvā mānusaṃ dehaṃ, tāvatiṃsūpagā ahaṃ.</p>
<p class="hangnum"><a name="para148"></a><a name="para148_kn11"></a><span class="paranum">148</span>.</p>
<p class="gatha1"> ‘‘Tadā <a name="M2.0291"></a> dasahi ṭhānehi, adhibhotvāna sesake <span class="note">[adhibhotvā asesato (syā.)]</span>;</p>
<p class="gathalast">Rūpasaddehi gandhehi, rasehi phusanehi ca.</p>
<p class="hangnum"><a name="para149"></a><a name="para149_kn11"></a><span class="paranum">149</span>.</p>
<p class="gatha1"> ‘‘Āyunāpi ca vaṇṇena, sukhena yasasāpi ca;</p>
<p class="gathalast">Tathevādhipateyyena, adhigayha virocahaṃ.</p>
<p class="hangnum"><a name="para150"></a><a name="para150_kn11"></a><span class="paranum">150</span>.</p>
<p class="gatha1"> ‘‘Pacchime ca bhave dāni, jātāhaṃ kapilavhaye;</p>
<p class="gathalast">Dhītā khemakasakkassa, nandā nāmāti vissutā.</p>
<p class="hangnum"><a name="para151"></a><a name="para151_kn11"></a><span class="paranum">151</span>.</p>
<p class="gatha1"> ‘‘Abhirūpasampadampi <span class="note">[abhirupaṃ upapadaṃ (sī.), abhirupaṃ uppādaṃ (pī.)]</span>, ahu me kantisūcakaṃ;</p>
<p class="gathalast">Yadāhaṃ yobbanappattā, rūpalāvaññabhūsitā.</p>
<p class="hangnum"><a name="para152"></a><a name="para152_kn11"></a><span class="paranum">152</span>.</p>
<p class="gatha1"> ‘‘Tadā <a name="V2.0279"></a><a name="P2.0609"></a> <span class="note">[tadā mamatthaṃ (sī.), idha mamatte (syā. ka.)]</span> matthe sakyānaṃ, vivādo sumahā ahu;</p>
<p class="gathalast">Pabbājesi tato tāto, mā sakyā vinassiṃsuti.</p>
<p class="hangnum"><a name="para153"></a><a name="para153_kn11"></a><span class="paranum">153</span>.</p>
<p class="gatha1"> ‘‘Pabbajitvā tathāgataṃ, rūpadessiṃ naruttamaṃ;</p>
<p class="gathalast">Sutvāna nopagacchāmi, mama rūpena gabbitā.</p>
<p class="hangnum"><a name="para154"></a><a name="para154_kn11"></a><span class="paranum">154</span>.</p>
<p class="gatha1"> ‘‘Ovādampi <a name="T2.0393"></a> na gacchāmi, buddhadassanabhīrutā;</p>
<p class="gathalast">Tadā jino upāyena, upanetvā sasantikaṃ.</p>
<p class="hangnum"><a name="para155"></a><a name="para155_kn11"></a><span class="paranum">155</span>.</p>
<p class="gatha1"> ‘‘Tissitthiyo <span class="note">[tisso thīyo (sī. pī.)]</span> nidassesi, iddhiyā maggakovido;</p>
<p class="gathalast">Accharārūpasadisaṃ, taruṇiṃ jaritaṃ <span class="note">[jarikaṃ (syā. ka.)]</span> mataṃ.</p>
<p class="hangnum"><a name="para156"></a><a name="para156_kn11"></a><span class="paranum">156</span>.</p>
<p class="gatha1"> ‘‘Tāyo disvā susaṃviggā, virattāse kaḷevare;</p>
<p class="gathalast">Aṭṭhāsiṃ bhavanibbindā, tadā maṃ āha nāyako.</p>
<p class="hangnum"><a name="para157"></a><a name="para157_kn11"></a><span class="paranum">157</span>.</p>
<p class="gatha1"> ‘‘‘Āturaṃ asuciṃ pūtiṃ, passa nande samussayaṃ;</p>
<p class="gathalast">Uggharantaṃ paggharantaṃ, bālānaṃ abhinanditaṃ.</p>
<p class="hangnum"><a name="para158"></a><a name="para158_kn11"></a><span class="paranum">158</span>.</p>
<p class="gatha1"> ‘‘‘Asubhāya cittaṃ bhāvehi, ekaggaṃ susamāhitaṃ;</p>
<p class="gathalast">Yathā idaṃ tathā etaṃ, yathā etaṃ tathā idaṃ.</p>
<p class="hangnum"><a name="para159"></a><a name="para159_kn11"></a><span class="paranum">159</span>.</p>
<p class="gatha1"> ‘‘‘Evametaṃ avekkhantī, rattindivamatanditā;</p>
<p class="gathalast">Tato sakāya paññāya, abhinibbijjha vacchasi’.</p>
<p class="hangnum"><a name="para160"></a><a name="para160_kn11"></a><span class="paranum">160</span>.</p>
<p class="gatha1"> ‘‘Tassā <a name="M2.0292"></a> me appamattāya, vicarantiyā <span class="note">[vicarantvādha (sī.), vicinantīdha (syā. pī.)]</span> yoniso;</p>
<p class="gathalast">Yathābhūtaṃ ayaṃ kāyo, diṭṭho santarabāhiro.</p>
<p class="hangnum"><a name="para161"></a><a name="para161_kn11"></a><span class="paranum">161</span>.</p>
<p class="gatha1"> ‘‘Atha nibbindahaṃ kāye, ajjhattañca virajjahaṃ;</p>
<p class="gathalast">Appamattā visaṃyuttā, upasantāmhi nibbutā.</p>
<p class="hangnum"><a name="para162"></a><a name="para162_kn11"></a><span class="paranum">162</span>.</p>
<p class="gatha1"> ‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para163"></a><a name="para163_kn11"></a><span class="paranum">163</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā<a name="T2.0394"></a>, natthi dāni punabbhavo.</p>
<p class="hangnum"><a name="para164"></a><a name="para164_kn11"></a><span class="paranum">164</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ mama mahāvīra, uppannaṃ tava santike.</p>
<p class="hangnum"><a name="para165"></a><a name="para165_kn11"></a><span class="paranum">165</span>.</p>
<p class="gatha1"> ‘‘Kilesā <a name="V2.0280"></a><a name="P2.0610"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para166"></a><a name="para166_kn11"></a><span class="paranum">166</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para167"></a><a name="para167_kn11"></a><span class="paranum">167</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ abhirūpanandā bhikkhunī imā gāthāyo abhāsitthāti.</p>
<p class="centered">Abhirūpanandātheriyāpadānaṃ chaṭṭhaṃ.</p>
<p class="subhead">7. Aḍḍhakāsitherīapadānaṃ</p>
<p class="hangnum"><a name="para168"></a><a name="para168_kn11"></a><span class="paranum">168</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para169"></a><a name="para169_kn11"></a><span class="paranum">169</span>.</p>
<p class="gatha1"> ‘‘Tadāhaṃ pabbajitvāna, tassa buddhassa sāsane;</p>
<p class="gathalast">Saṃvutā pātimokkhamhi, indriyesu ca pañcasu.</p>
<p class="hangnum"><a name="para170"></a><a name="para170_kn11"></a><span class="paranum">170</span>.</p>
<p class="gatha1"> ‘‘Mattaññunī ca asane, yuttā jāgariyepi ca;</p>
<p class="gathalast">Vasantī yuttayogāhaṃ, bhikkhuniṃ vigatāsavaṃ.</p>
<p class="hangnum"><a name="para171"></a><a name="para171_kn11"></a><span class="paranum">171</span>.</p>
<p class="gatha1"> ‘‘Akkosiṃ duṭṭhacittāhaṃ, gaṇiketi bhaṇiṃ tadā;</p>
<p class="gathalast">Tena pāpena kammena, nirayamhi apaccisaṃ.</p>
<p class="hangnum"><a name="para172"></a><a name="para172_kn11"></a><span class="paranum">172</span>.</p>
<p class="gatha1"> ‘‘Tena <a name="T2.0395"></a><a name="M2.0293"></a> kammāvasesena, ajāyiṃ gaṇikākule;</p>
<p class="gathalast">Bahusova parādhīnā, pacchimāya ca jātiyaṃ.</p>
<p class="hangnum"><a name="para173"></a><a name="para173_kn11"></a><span class="paranum">173</span>.</p>
<p class="gatha1"> ‘‘Kāsīsu seṭṭhikulajā, brahmacārībalenahaṃ;</p>
<p class="gathalast">Accharā viya devesu, ahosiṃ rūpasampadā.</p>
<p class="hangnum"><a name="para174"></a><a name="para174_kn11"></a><span class="paranum">174</span>.</p>
<p class="gatha1"> ‘‘Disvāna dassanīyaṃ maṃ, giribbajapuruttame;</p>
<p class="gathalast">Gaṇikatte nivesesuṃ, akkosanabalena me.</p>
<p class="hangnum"><a name="para175"></a><a name="para175_kn11"></a><span class="paranum">175</span>.</p>
<p class="gatha1"> ‘‘Sāhaṃ sutvāna saddhammaṃ, buddhaseṭṭhena desitaṃ;</p>
<p class="gathalast">Pubbavāsanasampannā, pabbajiṃ anagāriyaṃ.</p>
<p class="hangnum"><a name="para176"></a><a name="para176_kn11"></a><span class="paranum">176</span>.</p>
<p class="gatha1"> ‘‘Tadūpasampadatthāya, gacchantī jinasantikaṃ;</p>
<p class="gathalast">Magge dhutte ṭhite sutvā, labhiṃ dūtopasampadaṃ.</p>
<p class="hangnum"><a name="para177"></a><a name="para177_kn11"></a><span class="paranum">177</span>.</p>
<p class="gatha1"> ‘‘Sabbakammaṃ <a name="V2.0281"></a><a name="P2.0611"></a> parikkhīṇaṃ, puññaṃ pāpaṃ tatheva ca;</p>
<p class="gathalast">Sabbasaṃsāramuttiṇṇā, gaṇikattañca khepitaṃ.</p>
<p class="hangnum"><a name="para178"></a><a name="para178_kn11"></a><span class="paranum">178</span>.</p>
<p class="gatha1"> ‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para179"></a><a name="para179_kn11"></a><span class="paranum">179</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para180"></a><a name="para180_kn11"></a><span class="paranum">180</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ mama mahāvīra, uppannaṃ tava santike.</p>
<p class="hangnum"><a name="para181"></a><a name="para181_kn11"></a><span class="paranum">181</span>.</p>
<p class="gatha1"> ‘‘Kilesā jhāpitā mayhaṃ…pe… viharāmi anāsavā.</p>
<p class="hangnum"><a name="para182"></a><a name="para182_kn11"></a><span class="paranum">182</span>.</p>
<p class="gatha1"> ‘‘Svāgataṃ <a name="T2.0396"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para183"></a><a name="para183_kn11"></a><span class="paranum">183</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ aḍḍhakāsi bhikkhunī imā gāthāyo abhāsitthāti.</p>
<p class="centered">Aḍḍhakāsitheriyāpadānaṃ sattamaṃ.</p>
<p class="subhead">8. Puṇṇikātherīapadānaṃ</p>
<p class="hangnum"><a name="para184"></a><a name="para184_kn11"></a><span class="paranum">184</span>.</p>
<p class="gatha1"> ‘‘Vipassino bhagavato, sikhino vessabhussa ca;</p>
<p class="gathalast">Kakusandhassa munino, koṇāgamanatādino.</p>
<p class="hangnum"><a name="para185"></a><a name="para185_kn11"></a><span class="paranum">185</span>.</p>
<p class="gatha1"> ‘‘Kassapassa <a name="M2.0294"></a> ca buddhassa, pabbajitvāna sāsane;</p>
<p class="gathalast">Bhikkhunī sīlasampannā, nipakā saṃvutindriyā.</p>
<p class="hangnum"><a name="para186"></a><a name="para186_kn11"></a><span class="paranum">186</span>.</p>
<p class="gatha1"> ‘‘Bahussutā dhammadharā, dhammatthapaṭipucchikā;</p>
<p class="gathalast">Uggahetā ca dhammānaṃ, sotā payirupāsitā.</p>
<p class="hangnum"><a name="para187"></a><a name="para187_kn11"></a><span class="paranum">187</span>.</p>
<p class="gatha1"> ‘‘Desentī janamajjhehaṃ, ahosiṃ jinasāsane;</p>
<p class="gathalast">Bāhusaccena tenāhaṃ, pesalā atimaññisaṃ.</p>
<p class="hangnum"><a name="para188"></a><a name="para188_kn11"></a><span class="paranum">188</span>.</p>
<p class="gatha1"> ‘‘Pacchime <a name="V2.0282"></a> ca bhave dāni, sāvatthiyaṃ puruttame;</p>
<p class="gathalast">Anāthapiṇḍino gehe, jātāhaṃ kumbhadāsiyā.</p>
<p class="hangnum"><a name="para189"></a><a name="para189_kn11"></a><span class="paranum">189</span>.</p>
<p class="gatha1"> ‘‘Gatā udakahāriyaṃ, sotthiyaṃ dijamaddasaṃ;</p>
<p class="gathalast">Sītaṭṭaṃ toyamajjhamhi, taṃ disvā idamabraviṃ.</p>
<p class="hangnum"><a name="para190"></a><a name="para190_kn11"></a><span class="paranum">190</span>.</p>
<p class="gatha1"> ‘‘‘Udahārī <a name="T2.0397"></a><a name="P2.0612"></a> ahaṃ sīte, sadā udakamotariṃ;</p>
<p class="gathalast">Ayyānaṃ daṇḍabhayabhītā, vācādosabhayaṭṭitā <span class="note">[vācārosabhayaṭṭitā (syā.)]</span>.</p>
<p class="hangnum"><a name="para191"></a><a name="para191_kn11"></a><span class="paranum">191</span>.</p>
<p class="gatha1"> ‘‘‘Kassa brāhmaṇa tvaṃ bhīto, sadā udakamotari;</p>
<p class="gathalast">Vedhamānehi gattehi, sītaṃ vedayase bhusaṃ’.</p>
<p class="hangnum"><a name="para192"></a><a name="para192_kn11"></a><span class="paranum">192</span>.</p>
<p class="gatha1"> ‘‘‘Jānantī vata maṃ bhoti, puṇṇike paripucchasi;</p>
<p class="gathalast">Karontaṃ kusalaṃ kammaṃ, rundhantaṃ <span class="note">[niddhantaṃ (sī. pī.), nudantaṃ (syā.)]</span> katapāpakaṃ.</p>
<p class="hangnum"><a name="para193"></a><a name="para193_kn11"></a><span class="paranum">193</span>.</p>
<p class="gatha1"> ‘‘‘Yo ce vuḍḍho daharo vā, pāpakammaṃ pakubbati;</p>
<p class="gathalast">Dakābhisiñcanā sopi <span class="note">[bhoti (sī. ka.) therīgā. 239]</span>, pāpakammā pamuccati’.</p>
<p class="hangnum"><a name="para194"></a><a name="para194_kn11"></a><span class="paranum">194</span>.</p>
<p class="gatha1"> ‘‘Uttarantassa akkhāsiṃ, dhammatthasaṃhitaṃ padaṃ;</p>
<p class="gathalast">Tañca sutvā sa saṃviggo <span class="note">[susaṃviggo (syā.)]</span>, pabbajitvārahā ahu.</p>
<p class="hangnum"><a name="para195"></a><a name="para195_kn11"></a><span class="paranum">195</span>.</p>
<p class="gatha1"> ‘‘Pūrentī ūnakasataṃ, jātā dāsikule yato;</p>
<p class="gathalast">Tato puṇṇāti nāmaṃ me, bhujissaṃ maṃ akaṃsu te.</p>
<p class="hangnum"><a name="para196"></a><a name="para196_kn11"></a><span class="paranum">196</span>.</p>
<p class="gatha1"> ‘‘Seṭṭhiṃ tatonujānetvā <span class="note">[tato anumodetvā (sī. syā.), tato anumānetvā (pī.)]</span>, pabbajiṃ anagāriyaṃ;</p>
<p class="gathalast">Na cireneva kālena, arahattamapāpuṇiṃ.</p>
<p class="hangnum"><a name="para197"></a><a name="para197_kn11"></a><span class="paranum">197</span>.</p>
<p class="gatha1"> ‘‘Iddhīsu <a name="M2.0295"></a> ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para198"></a><a name="para198_kn11"></a><span class="paranum">198</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para199"></a><a name="para199_kn11"></a><span class="paranum">199</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ <a name="T2.0398"></a> me vimalaṃ suddhaṃ, buddhaseṭṭhassa vāhasā.</p>
<p class="hangnum"><a name="para200"></a><a name="para200_kn11"></a><span class="paranum">200</span>.</p>
<p class="gatha1"> ‘‘Bhāvanāya mahāpaññā, suteneva sutāvinī;</p>
<p class="gathalast">Mānena nīcakulajā, na hi kammaṃ vinassati <span class="note">[panassati (syā.)]</span>.</p>
<p class="hangnum"><a name="para201"></a><a name="para201_kn11"></a><span class="paranum">201</span>.</p>
<p class="gatha1"> ‘‘Kilesā <a name="V2.0283"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para202"></a><a name="para202_kn11"></a><span class="paranum">202</span>.</p>
<p class="gatha1"> ‘‘Svāgataṃ vata me āsi…pe… kataṃ buddhassa sāsanaṃ.</p>
<p class="hangnum"><a name="para203"></a><a name="para203_kn11"></a><span class="paranum">203</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="bodytext">Itthaṃ sudaṃ puṇṇikā bhikkhunī imā gāthāyo abhāsitthāti.</p>
<p class="centered">Puṇṇikātheriyāpadānaṃ aṭṭhamaṃ.</p>
<p class="subhead">9. Ambapālitherīapadānaṃ</p>
<p class="hangnum"><a name="para204"></a><a name="para204_kn11"></a><span class="paranum">204</span>.</p>
<p class="gatha1"> ‘‘Yo <a name="P2.0613"></a> raṃsiphusitāveḷo, phusso nāma mahāmuni;</p>
<p class="gathalast">Tassāhaṃ bhaginī āsiṃ, ajāyiṃ khattiye kule.</p>
<p class="hangnum"><a name="para205"></a><a name="para205_kn11"></a><span class="paranum">205</span>.</p>
<p class="gatha1"> ‘‘Tassa dhammaṃ suṇitvāhaṃ, vippasannena cetasā;</p>
<p class="gathalast">Mahādānaṃ daditvāna, patthayiṃ rūpasampadaṃ.</p>
<p class="hangnum"><a name="para206"></a><a name="para206_kn11"></a><span class="paranum">206</span>.</p>
<p class="gatha1"> ‘‘Ekatiṃse ito kappe, sikhī lokagganāyako;</p>
<p class="gathalast">Uppanno lokapajjoto, tilokasaraṇo jino.</p>
<p class="hangnum"><a name="para207"></a><a name="para207_kn11"></a><span class="paranum">207</span>.</p>
<p class="gatha1"> ‘‘Tadāruṇapure ramme, brāhmaññakulasambhavā;</p>
<p class="gathalast">Vimuttacittaṃ kupitā, bhikkhuniṃ abhisāpayiṃ.</p>
<p class="hangnum"><a name="para208"></a><a name="para208_kn11"></a><span class="paranum">208</span>.</p>
<p class="gatha1"> ‘‘Vesikāva <a name="T2.0399"></a> anācārā, jinasāsanadūsikā;</p>
<p class="gathalast">Evaṃ akkosayitvāna, tena pāpena kammunā.</p>
<p class="hangnum"><a name="para209"></a><a name="para209_kn11"></a><span class="paranum">209</span>.</p>
<p class="gatha1"> ‘‘Dāruṇaṃ <a name="M2.0296"></a> nirayaṃ gantvā, mahādukkhasamappitā;</p>
<p class="gathalast">Tato cutā manussesu, upapannā tapassinī.</p>
<p class="hangnum"><a name="para210"></a><a name="para210_kn11"></a><span class="paranum">210</span>.</p>
<p class="gatha1"> ‘‘Dasajātisahassāni, gaṇikattamakārayiṃ;</p>
<p class="gathalast">Tamhā pāpā na muccissaṃ, bhutvā duṭṭhavisaṃ yathā.</p>
<p class="hangnum"><a name="para211"></a><a name="para211_kn11"></a><span class="paranum">211</span>.</p>
<p class="gatha1"> ‘‘Brahmacariyamasevissaṃ <span class="note">[brahmavesamasevissaṃ (syā.), brahmaceramasevissaṃ (pī.)]</span>, kassape jinasāsane;</p>
<p class="gathalast">Tena kammavipākena, ajāyiṃ tidase pure.</p>
<p class="hangnum"><a name="para212"></a><a name="para212_kn11"></a><span class="paranum">212</span>.</p>
<p class="gatha1"> ‘‘Pacchime bhave sampatte, ahosiṃ opapātikā;</p>
<p class="gathalast">Ambasākhantare jātā, ambapālīti tenahaṃ.</p>
<p class="hangnum"><a name="para213"></a><a name="para213_kn11"></a><span class="paranum">213</span>.</p>
<p class="gatha1"> ‘‘Parivutā <a name="V2.0284"></a> pāṇakoṭīhi, pabbajiṃ jinasāsane;</p>
<p class="gathalast">Pattāhaṃ acalaṃ ṭhānaṃ, dhītā buddhassa orasā.</p>
<p class="hangnum"><a name="para214"></a><a name="para214_kn11"></a><span class="paranum">214</span>.</p>
<p class="gatha1"> ‘‘Iddhīsu ca vasī homi, sotadhātuvisuddhiyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para215"></a><a name="para215_kn11"></a><span class="paranum">215</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para216"></a><a name="para216_kn11"></a><span class="paranum">216</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ me vimalaṃ suddhaṃ, buddhaseṭṭhassa vāhasā.</p>
<p class="hangnum"><a name="para217"></a><a name="para217_kn11"></a><span class="paranum">217</span>.</p>
<p class="gatha1"> ‘‘Kilesā <a name="P2.0614"></a> jhāpitā mayhaṃ…pe… viharāmi anāsavā.</p>
<p class="hangnum"><a name="para218"></a><a name="para218_kn11"></a><span class="paranum">218</span>.</p>
<p class="gatha1"> ‘‘Svāgataṃ <a name="T2.0400"></a> vata me āsi…pe… kataṃ buddhassa sāsanaṃ.</p>
<p class="hangnum"><a name="para219"></a><a name="para219_kn11"></a><span class="paranum">219</span>.</p>
<p class="gatha1"> ‘‘Paṭisambhidā catasso…pe… kataṃ buddhassa sāsanaṃ’’.</p>
<p class="centered">Itthaṃ sudaṃ ambapāli bhikkhunī imā gāthāyo</p>
<p class="bodytext">Abhāsitthāti.</p>
<p class="centered">Ambapālitheriyāpadānaṃ navamaṃ.</p>
<p class="subhead">10. Pesalātherīapadānaṃ</p>
<p class="hangnum"><a name="para220"></a><a name="para220_kn11"></a><span class="paranum">220</span>.</p>
<p class="gatha1"> ‘‘Imamhi bhaddake kappe, brahmabandhu mahāyaso;</p>
<p class="gathalast">Kassapo nāma gottena, uppajji vadataṃ varo.</p>
<p class="hangnum"><a name="para221"></a><a name="para221_kn11"></a><span class="paranum">221</span>.</p>
<p class="gatha1"> ‘‘Sāvatthiyaṃ <a name="M2.0297"></a> pure vare, upāsakakule ahaṃ;</p>
<p class="gathalast">Pasūtā taṃ <span class="note">[naṃ (syā.)]</span> jinavaraṃ, disvā sutvā ca desanaṃ.</p>
<p class="hangnum"><a name="para222"></a><a name="para222_kn11"></a><span class="paranum">222</span>.</p>
<p class="gatha1"> ‘‘Taṃ vīraṃ saraṇaṃ gantvā, sīlāni ca samādiyiṃ;</p>
<p class="gathalast">Kadāci so mahāvīro, mahājanasamāgame.</p>
<p class="hangnum"><a name="para223"></a><a name="para223_kn11"></a><span class="paranum">223</span>.</p>
<p class="gatha1"> ‘‘Attano abhisambodhiṃ, pakāsesi narāsabho;</p>
<p class="gathalast">Ananussutadhammesu, pubbe dukkhādikesu ca.</p>
<p class="hangnum"><a name="para224"></a><a name="para224_kn11"></a><span class="paranum">224</span>.</p>
<p class="gatha1"> ‘‘Cakkhu ñāṇañca paññā ca, vijjāloko ca āsi me;</p>
<p class="gathalast">Taṃ sutvā uggahetvāna, paripucchiñca bhikkhavo.</p>
<p class="hangnum"><a name="para225"></a><a name="para225_kn11"></a><span class="paranum">225</span>.</p>
<p class="gatha1"> ‘‘Tena <a name="V2.0285"></a> kammena sukatena, cetanāpaṇidhīhi ca;</p>
<p class="gathalast">Jahitvā mānusaṃ dehaṃ, tāvatiṃsamagacchahaṃ.</p>
<p class="hangnum"><a name="para226"></a><a name="para226_kn11"></a><span class="paranum">226</span>.</p>
<p class="gatha1"> ‘‘Pacchime <a name="T2.0401"></a> ca bhave dāni, jātā seṭṭhimahākule;</p>
<p class="gathalast">Upecca buddhaṃ saddhammaṃ, sutvā saccūpasaṃhitaṃ.</p>
<p class="hangnum"><a name="para227"></a><a name="para227_kn11"></a><span class="paranum">227</span>.</p>
<p class="gatha1"> ‘‘Pabbajitvācireneva, saccatthāni <span class="note">[sabbatthāni (syā. ka.)]</span> vicintayaṃ;</p>
<p class="gathalast">Khepetvā āsave sabbe, arahattamapāpuṇiṃ.</p>
<p class="hangnum"><a name="para228"></a><a name="para228_kn11"></a><span class="paranum">228</span>.</p>
<p class="gatha1"> ‘‘Iddhīsu ca vasī homi, dibbāya sotadhātuyā;</p>
<p class="gathalast">Cetopariyañāṇassa, vasī homi mahāmune.</p>
<p class="hangnum"><a name="para229"></a><a name="para229_kn11"></a><span class="paranum">229</span>.</p>
<p class="gatha1"> ‘‘Pubbenivāsaṃ jānāmi, dibbacakkhu visodhitaṃ;</p>
<p class="gathalast">Sabbāsavaparikkhīṇā, natthi dāni punabbhavo.</p>
<p class="hangnum"><a name="para230"></a><a name="para230_kn11"></a><span class="paranum">230</span>.</p>
<p class="gatha1"> ‘‘Atthadhammaniruttīsu, paṭibhāne tatheva ca;</p>
<p class="gathalast">Ñāṇaṃ me vimalaṃ suddhaṃ, buddhaseṭṭhassa vāhasā.</p>
<p class="hangnum"><a name="para231"></a><a name="para231_kn11"></a><span class="paranum">231</span>.</p>
<p class="gatha1"> ‘‘Kilesā jhāpitā mayhaṃ, bhavā sabbe samūhatā;</p>
<p class="gathalast">Nāgīva bandhanaṃ chetvā, viharāmi anāsavā.</p>
<p class="hangnum"><a name="para232"></a><a name="para232_kn11"></a><span class="paranum">232</span>.</p>
<p class="gatha1"> ‘‘Svāgataṃ <a name="P2.0615"></a> vata me āsi, mama buddhassa santike;</p>
<p class="gathalast">Tisso vijjā anuppattā, kataṃ buddhassa sāsanaṃ.</p>
<p class="hangnum"><a name="para233"></a><a name="para233_kn11"></a><span class="paranum">233</span>.</p>
<p class="gatha1"> ‘‘Paṭisambhidā <a name="M2.0298"></a> catasso, vimokkhāpi ca aṭṭhime;</p>
<p class="gathalast">Chaḷabhiññā sacchikatā, kataṃ buddhassa sāsanaṃ’’.</p>
<p class="bodytext">Itthaṃ sudaṃ pesalā <span class="note">[selā (syā. pī.)]</span> bhikkhunī imā gāthāyo abhāsitthāti.</p>
<p class="centered">Pesalātheriyāpadānaṃ dasamaṃ.</p>
<p class="centered">Khattiyāvaggo catuttho.</p>
<p class="bodytext">Tassuddānaṃ –</p>
<p class="gatha1">Khattiyā <a name="T2.0402"></a> brāhmaṇī ceva, tathā uppaladāyikā;</p>
<p class="gathalast">Siṅgālamātā sukkā ca, abhirūpā aḍḍhakāsikā.</p>
<p class="gatha1">Puṇṇā ca ambapālī ca, pesalāti ca tā dasa;</p>
<p class="gathalast">Gāthāyo dvisatānettha, dvicattālīsa cuttari.</p>
<p class="bodytext">Atha <a name="V2.0286"></a> vagguddānaṃ –</p>
<p class="gatha1">Sumedhā ekūposathā, kuṇḍalakesī khattiyā;</p>
<p class="gathalast">Sahassaṃ tisatā gāthā, sattatālīsa piṇḍitā.</p>
<p class="gatha1">Saha uddānagāthāhi, gaṇitāyo vibhāvibhi;</p>
<p class="gathalast">Sahassaṃ tisataṃ gāthā, sattapaññāsameva cāti.</p>
<p class="centered">Therikāpadānaṃ samattaṃ.</p>
<p class="centered">Apadānapāḷi samattā.</p>
</body>